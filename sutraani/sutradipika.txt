{"11001":"अथ अध्ययनशमदमादिरूपाधिकारसम्पत्त्यनन्तरम्, अतः मोक्षाख्य प्रयोजनस्य सत्त्वाद्विष्णोः प्रसादाद्वा। ॐ गुणपूर्णस्य ब्रह्मणः विष्णोः जिज्ञासा श्रवणादिरूपा कर्तव्येत्यर्थः। This is testing","11002":"अस्य प्रमितजीवजडात्मकप्रपञ्चस्य यतः यस्मात्जन्मादि सृष्ट्याद्यष्टकं भवतीति श्रुतं तदेव ब्रह्म नान्यदित्यर्थः।","11003":"नानुमानतः रुद्रादेर्जगत्कारणत्वं कल्पनीयम्। कुतः? शास्तरयोनित्वात्, ऋगादिरूपं योनिः ज्ञप्तिकारणं यस्य तच्छास्त्रयोनि। तस्य भावः शास्त्रयोनित्वं, तस्मात्जगत्कारणं ब्रह्म, शास्त्रैकसमधिगम्यत्वादित्यर्थः।","11004":"तु शब्द एवार्थे। तदेव विष्ण्वाख्यं ब्रह्मैव। सं मुख्यतः सर्वशास्रयोनि न रुद्रादिः। कुतः? समन्वयात्समीचीनोपक्रमादितात्पर्यलिङ्गादित्यर्थः।","11005":"तद्ब्रह्म। अशब्दं न, शब्दावाच्यं न, किन्तु वाच्यमेव, कुतः? ईक्षतेः ईक्षतिर्ज्ञानम्। तद्विषयत्वादित्यर्थः।","11006":"गौणः सत्त्वादिगुणबद्धो जीव एव <qt>'स एतस्मादि'</qt>ति ईक्षतिश्रुत्युक्त इति चेन्न, कुतः? आत्मशब्दात्। ईक्षणीयवस्तुनि आत्मानं पश्येदित्यात्मशब्दश्रवणादित्यर्थः।","11007":"तन्निष्ठस्य परमात्मज्ञानिनः। मोक्षोपदेशात्<qt>'यस्यानुवित्त'</qt> इत्यादौ मोक्षस्य श्रुतत्वात्। आत्मशब्दमुख्यवाच्यो न जीव इत्यर्थः।","11008":"हेयत्वावचनात्ब्रह्मणो मोक्षार्थं प्राधान्येनाज्ञेयत्वरूपहेयत्वस्याप्रतिपादनात्प्रत्युत जानथेति अहेयत्ववचनाच्च न गौणः आत्मशब्दवाच्यः। किन्तु निर्गुणो विष्णुरेवेत्यर्थः।","11009":"स्वस्य स्वस्मिन्अप्ययात्अप्ययपदोक्तलयवचनात्। आत्मानं विलापयतीति श्रुत्युक्तो निर्गुण एव न गौणः। अत एव चासौ शब्दवाच्य इत्यर्थः।","11010":"गतेर्नानाशाखाजन्यज्ञानस्य। सामान्यात्एकरूपत्वश्रवणात्। न विष्णोरन्यः कारणत्वेन शाखान्तरप्रतिपाद्य इत्यर्थः।","11011":"<qt>'एको देव'</qt> इति श्रुत्युक्तत्वाच्च नाशब्दवाच्यं ब्रह्मेत्यर्थः।","11012":"आनन्दमयादिशब्दवाच्यो विष्णुरेव न प्रकृत्यादिः। कुतः? अभ्यासात्प्रतिप्रकरणमानन्दमयादौ ब्रह्मशब्दश्रवणादित्यर्थः।","11013":"विकारशब्दात्विकारार्थकमयट्शब्दात् आनन्दमयादिर्विष्णुर्नेति चेन्न। कुतः? प्राचुर्यात्मयट्शब्दस्य प्राचुर्यपदोक्तपूर्णत्वाभिधायकत्वादित्यर्थः।","11014":"चः समुच्चये। तस्य आनन्दमयस्य। विष्णुत्वे लोक चेष्टकत्वाख्यहेतोर्व्यपदेशात्। को ह्येवान्यादिति श्रुतौ उक्तत्वाच्चानन्दमयो विष्णुरेवेत्यर्थः।","11015":"यतः मान्त्रवर्णिकं सत्यं ज्ञानमनन्तं ब्रह्मेति मन्त्रवर्णोक्तं ब्रह्म गीयते आनन्दमयादिशब्दैः प्रतिपाद्यते। अत आनन्दमयादिशब्दवाच्यं ब्रह्मैवेत्यर्थः।","11016":"इतरः चतुर्मुखादिः। न । कुतः? अनुपपत्तेः ब्रह्मविदाप्नोति परमिति मोक्षजनकज्ञानविषयत्वायोगादित्यर्थः।","11017":"चतुर्मुखादेरानन्दमयस्य भेदकधर्मोक्तेश्च नानन्दमय इतर इत्यर्थः।","11018":"अद्वैतश्रुत्यनुकूलानुमानस्याभावात्केवलानुमानस्य च कामात्इच्छामनुसृत्य प्रवृत्तत्वान्नानुमानापेक्षा अतीन्द्रियार्थविषये शुष्कानुमानापेक्षा न कार्येत्यर्थः।","11019":"युक्तिसमुच्चये चशब्दः। यतः अस्मिन्नानन्दमयप्रकरणे मोक्षेऽप्यस्य जीवस्य। तद्योगम्आनन्दमयादिना योगं संबन्धम्। शास्ति श्रुतिः प्रतिपादयति। अतोऽपि आनन्दमयादिः ब्रह्मैव न देहादिरित्यर्थः।","11020":"अन्तः अन्तः प्रविष्टमिति हृदयान्तः श्रुतं ब्रह्मैव नेन्द्रादिः। कुतः? तद्धर्मोपदेशात्तस्मिन्नन्तः श्रुते क्षीरान्धिमध्यवर्त्तित्व-प्रलयोदधिस्थितत्व-ब्रह्माण्डवीर्यत्वादिरूपविष्णुधर्माणामन्तःसमुद्र इत्यादौ श्रुतत्वादित्यर्थः।","11021":"न केवलमन्तस्थो विष्णुः किन्तु इन्द्रादिभ्योऽन्यश्च। कुतः? भेदव्यपदेशात्तस्य तदन्तर्यामित्व-तत्प्रेरकत्वादिरूपभेदकधर्मश्रवणादित्यर्थः।","11022":"आकाशः आकाशशब्दवाच्यो विष्णुरेव, न प्रसिद्धाकाशः। कुतः? तल्लिङ्गात्छन्दोगश्रुत्युक्ताकाशे परोवरीयस्त्वादिरूपविष्णुलिङ्गस्य श्रवणादित्यर्थः।","11023":"<qt>'तद्वै त्वं प्राणो अभव'</qt> इत्युक्तः प्राणो विष्णुरेव नान्यः। कुतः? अत एव श्रीश्च त इति श्रीपतित्वलिङ्गादेवेत्यर्थः।","11024":"ज्योतिः ज्योतिश्शब्दवाच्यं ब्रह्मैव न त्वन्यत्। कुतः? चरणाभिधानात्कर्णादीनां विचरणाभिधानात्। वि मे कर्णा इति ज्योतिषः साकल्येन कर्णादिविदूरत्व श्रवणादित्यर्थः।","11025":"छन्दोऽभिधानात्। ननु, छन्दोगश्रुतिस्थगायत्रीपदेन चतुर्विशात्यक्षरात्मकच्छन्दसः प्रतिपादनात्गायत्रीशब्दवाच्यो विष्णुर्नेति चेन्न। कुतः? तथा हि दर्शनं हि यस्मात्तथा गानत्राणकर्तृत्वनिमित्तेन दर्शनं विष्णोः गायत्रीशब्दवाच्यत्वप्रतिपादिका श्रुतिरस्ति। तस्मात्व्यर्थं गायत्रीपदेन विष्णोरभिधानमित्यत उक्तं तथेत्यादि। तथा चेतोर्पणनिगदात्विष्णोस्तथा गायत्र्यादिशब्दप्रवृत्तिनिमित्तवत्त्वेन चेतसि अर्पणाय उपासनाय। निगदाच्छुतौ प्रतिपादनादित्यर्थः। तथा च न वैयर्थ्यमिति भावः।","11026":"एवमित्यस्यावृत्तिः। एवं गायत्रीशब्दवाच्यं ब्रह्मेत्येवमेव युक्तम्। कुतः? एवं भूतादिपादव्यपदेशोपपत्तेः। <qt>'पादोऽस्य विश्वाभूतानि त्रिपादस्यामृतं दिवीति'</qt>। एवं रूप भूतामृतांशवत्त्वोक्तेश्च तस्य च विष्णावेवोपपत्तेः अन्यत्रानुपपत्तेश्चेत्यर्थः।","11027":"उपदेशभेदात्गायत्रीज्योतिषोः द्युस्थत्वदिवःपरत्व-रूपविरुद्धधर्मबोधकश्रुतिभेदान्नेति चेत्तद्वयं विष्ण्वाख्यमेकं वस्तु न किन्तु भिन्नमेत्रेति चेन्न। कुतः? उभयस्मिच्छुतिवाक्येऽपि एकस्य प्रतिपाद्यत्वेऽपि अविरोधात्। त्रिसप्तलोकविवक्षया विरोधाभावादित्यर्थः।","11028":"तथा तद्वै त्वमिति तैत्तिरीयोक्तप्राणवत्ता वा एताः इत्यैतरेयोक्तप्राणोऽपि विष्णुरेव। कुतः? अनुगमात्देवतोपास्यत्वादिविष्णुलिङ्गब्रह्मशब्दानां असकृच्छ्रवणात्इत्यर्थः।","11029":"द्वितीयार्थे षष्ठी। वक्तुः बृहतीसहस्रवक्तारं विश्वामित्रं प्रति इन्द्रेणात्मोपदेशात्। आत्मनः स्वस्य प्राणतयोपदेशात्इन्द्र एवायं प्राणः। न विष्णुरिति चेन्नेति शेषः। तस्यावृत्तिः। अनुगमादित्यनुवर्तते। तथा च प्रागुक्तानुगमहेतोर्नेन्द्रः प्राणः। तथा सत्युपदेशविरोध इत्यपि न, कुतः? यस्मात्अस्मिन्प्रकरणे भगवतः अध्यात्मसम्बन्धभूमा इन्द्रविश्वामित्रादिरूपबहुदेहसम्बन्धः उक्तोऽस्ति तस्मादित्यर्थः। यद्वा हि यस्मात्अस्मिन्निन्द्रे। अध्यात्मसम्बन्धभूमा। अधि अधिकस्यात्मनः सम्बन्धस्यावेशस्य भूमा बाहुल्यं विद्यते तस्मादित्यर्थः।","11030":"तु शब्द एवार्थे। वामदेववत्यथा अन्तर्यामिविवक्षया वामदेवर्षिः <qt>'अहं मनुरभवम्'</qt> इति स्वस्य मनुसूर्याद्यैक्यमाह। तद्वत्। शास्त्रदृष्ट्या शास्ति सर्वमिति शास्त्रमन्तर्यामी तद्दृष्ट्या तद्विवक्षयैवोपदेशः प्राणोऽहमिति व्यपदेशः। न त्वैक्येनेत्यर्थः।","11031":"जीवमुख्यप्राणलिङ्गात्शतायुष्ट्वादिजीवलिङ्गानां इन्द्रियदेवैः संवादादिरूपमुख्यप्राणलिङ्गानां च श्रवणात्प्राणो अन्य एव न विष्णुरिति चेन्न। कुतः? अनुगमात्। न च लिङ्गविरोधः। तल्लिङ्गानां अन्तर्यामिविषयत्वोपपत्तेरित्यादिकमध्याहार्यम्। किमर्थमन्तर्यामिकथनमित्यत उक्तम्<qt>'उपासात्रैविध्यादि'</qt>ति। अन्तर्बहिः सर्वगतभेदेन ब्रह्मोपासनस्य त्रिविधत्वात्इह प्रकरणे। तत्रैविध्यस्याश्रितत्वात्उक्तत्वात्तद्योगात्तेषामधिकारिणां त्रिविधोपासनायोग्यत्वादित्यर्थः। तथा च तत्तच्छब्दैस्तत्तदधिकारिभेदेनोपासनार्थम्अन्तर्यामिकथनं युक्तमिति भावः।","12001":"तत्त्विति वर्तते। सर्वत्र पृथिव्यादिषु। उच्यमानं वस्तु तत्तु, नारायणाख्यं ब्रह्मैव न त्वन्यत्। कुतः? प्रसिद्धोपदेशात्। <qt>'एतमेव ब्रह्मे'</qt>ति सर्वगते वस्तुनि नारायणवाचित्वेन श्रुत्यादिप्रसिद्धब्रह्मशन्दश्रवणादित्यर्थः।","12002":"चः समुच्चये अवधारणे वा। सर्वगते। श्रुत्येति शेषः। तथा च विवक्षितानामितः परं सर्वगते श्रुत्या तन्निष्ठतया वक्तुं योग्यानां वक्षमाणानां वाऽश्रुतत्वादिगुणानां विष्णोरेव योग्यत्वेन तस्मिन्नेवोपपत्तेरन्यत्रानुपपत्तेश्च विष्णुरेव सर्वगत इत्यर्थः।","12003":"तु शब्द एवार्थे। शारीरो जीवः। आदित्यो वा। न सर्वगतः। कुतः? अनुपपत्तेः। एकस्य जीवस्य सर्वशरीरस्थत्वायोगादेवेत्यर्थः।","12004":"सर्वगते वस्तुनि आत्मानमितिकर्मत्वस्य जीवे च शंसतीति तद्विरुद्धकर्तृत्वस्य व्यपदेशादुक्तत्वाच्च न जीवः सर्वगत इत्यर्थः।","12005":"एतमेव ब्रह्मे<qt>'ति वाक्ये ब्रह्मशब्दस्यावधारणार्थक एवशब्दाख्यविशेषणवत्वात्ब्रह्मशब्दो न जीवपर इत्यर्थः।","12006":"चः समुच्चये। न केवल श्रुत्युक्तत्वात् ब्रह्मशब्दो न जीवपर इति किन्तु <qt>'अहमात्मा गुडाकेशे'</qt>त्यादिस्मृतिसद्भावाच्च ब्रह्मशब्दो न जीवपर इत्यर्थः।","12007":"अर्भकौकस्त्वात्सर्वेषु भूतेष्विति सर्वगतवस्तुनः सर्वप्राणिहृदयाकाशरूपाल्पस्थानत्वकथनात्। तद्व्यपदेशात्। तस्य जीवस्य तच्छ्रुतिलिङ्गादिना व्यपदेशात्। उक्तत्वाच्च। नेति चेत्ब्रह्मैव सर्वगतमित्युक्तं नेति चेन्न। कुतः? तेषां विष्णावेवोपपत्तेरिति शेषः। न च वैयर्थ्यम्। एवं निचाय्यत्वात्। एवमर्भकौकस्त्वादिरूपेण विष्णोरेवोपास्यत्वात्। तथा च न वैयर्थ्यमितिभावः। श्रुतिलिङ्गादीनां ब्रह्मपरत्वेन न तद्विरोध इति भावः। व्याप्तस्य विष्णोः कथमल्पस्थानस्थितिरित्यत उक्तं व्योमवच्चेति। यथाऽऽकाशस्य व्याप्तस्यापि गृहाद्येकदेशावस्थितिः तद्वद्विष्णोरपीत्यर्थः।","12008":"यतो ब्रह्मणः व्योमवत्सर्वजीवशरीरस्थत्वे संभोगप्राप्तिः समानभोगप्राप्तिरित्यतो बाधकान्न ब्रह्मसर्वगतमिति चेन्न, कुतः? वैशेष्यात्विष्णोः सामर्थ्यविशेषवत्त्वादित्यर्थः। तथा च न तस्य जीवसमानभोगप्राप्तिरिति भावः।","12009":"अत्ता सर्वं वा अत्तीत्युक्तः सर्वात्ता विष्णुरेव। न त्वदितिः। कुतः? चराचरग्रहणात्। चराचरस्य चेतनाचेतनात्मकप्रपञ्चस्य सर्वमिति श्रुतावद्यतयोक्तत्वादित्यर्थः॥ ४०॥","12010":"नैवेह किञ्चनेति विष्णुप्रकरणबलाच्च विष्णुरेव अत्तेत्यर्थः।","12011":"तत्त्विति वचनविपरिणामेनानुवर्तते। आत्मानौ आदेयं मातीति व्युत्पत्त्या ऋतं पिबन्ताविति श्रुतिस्थपिबच्छब्दोदितशुभकर्मफलभोक्तारौ आत्मान्तरात्माख्यविष्णुरूपे एव न तु जीवेश्वरौ। कुतः? हि यस्मात्तौ गुहां प्रविष्टौ हृदयगुहां प्रविष्टौ तस्मादित्यर्थः। हिशब्देन हृदयगुहास्थितत्वलिङ्गस्य यो वेदेति श्रुतिप्रसिद्धं सूचयति। द्विरूपतया शरीरहृदयगुहास्थितत्वस्य तस्य घर्मासमन्तेति श्रुतावुक्तत्वादित्यर्थः।","12012":"चः युक्तिसमुच्चये। <qt>'यः सेतुरि'</qt>ति एकवचनेन विशेषणादेक एव पाता स च सेतुत्वब्रह्मत्वादिना विशेषितत्वाद्विष्णु्रेव न जीव इत्यर्थः।","12013":"<qt>'य एषोऽन्तरक्षिणी'</qt>ति श्रुत्युक्तोऽन्तरः चक्षुरन्तःस्थितो विष्णुरेव न त्वग्निः | कुतः? उपपत्तेः एतदमृतत्वब्रह्मशब्दादीनां अन्तरे श्रवणात्। तेषां च विष्णावेवोपपत्तेरित्यर्थः। ४४।","12014":"ब्रह्मस्थानभूताक्षिशक्तेः तदधिष्ठातृब्रह्मशक्तेश्च। व्यपदेशात्<qt>'सपिर्वा उदकं वा सिञ्चती'</qt>त्युक्तत्वाच्चक्षुरन्तस्थो विष्णुरेवेत्यर्थः।","12015":"चः समुच्चये। सुखविशिष्टाभिधानात्। कं ब्रह्मेत्यादिप्रकरणे विशिष्टसुखस्य पूर्णसुखस्याभिधानादेव चक्षुरन्तरो विष्णुरेव किमु खं ब्रह्मेति पूर्णज्ञानादपीत्यर्थः।","12016":"श्रुतोपनिषदां श्रुतमतध्यातैतद्विद्यानां पुंसाम्। केन वायुना। कयोः कार्यपरब्रह्मणोः। गतेः प्राप्तेः। <qt>'स एनान्ब्रह्म गमयती'</qt>ति श्रुतावभिधानाच्च चक्षुरन्तरो विष्णुरेवेत्यर्थः।","12017":"इतरः अग्निः। चक्षुरन्तरो न किन्तु विष्णुरेव। कुतः? अनवस्थितेः। जीवस्याग्नेरजीवान्तरनियामकत्वे तस्यापि जीवत्वाविशेषात्तस्यापि नियामकान्तराभ्युपगमे तस्याप्येवमित्यनवस्थानात्। अग्न्यादिजीवस्य जीवान्तरनियामकत्वासम्भवाच्चेत्यर्थः।","12018":"एष आत्मान्तर्यामीति श्रुत्युक्तोन्तर्यामी विष्णुरेव। न प्रधानादिः। कुतः? अधिदैवादिषु अधिदैवाध्यात्माधिभूतादिप्रकरणेषु। तद्धर्मव्यपदेशात्। तस्मिन्अन्तर्यामिणि। तस्य यं पृथिवी न वेदेति श्रुतौ उक्तस्याविदितत्वादिब्रह्मधर्मस्य व्यपदेशात्उक्तत्चादित्यर्थः।","12019":"चः समुच्चये। स्मार्तं कापिलस्मृत्युक्तम्। प्रधानं जीवश्च अन्तर्यामी न। कुतः? अतद्धर्माभिलापात्। तद्धर्माणां प्रधानजीवधर्माणां त्रिगुणत्वसंसारित्वादीनां अनभिलापात्अनुक्तत्वादित्यर्थः।","12020":"चः नञोऽनुकर्षणार्थः। हि यस्मात्। उभये माध्यन्दिनाः काण्वाश्च आत्मनोऽन्तरः विज्ञानादन्तर इति। एवं जीवं अन्तर्यामिणः सकाशाद्भिन्नत्वेनाधीयते। पठन्ति। तस्माच्छारीरो जीवश्च नान्तर्यामीत्यर्थः।","12021":"अदृश्यत्वादिगुणकः यत्तदद्रेश्यमिति श्रुत्युक्तादृश्यत्वादिधर्मविशिष्टाक्षरशब्दवाच्यो विष्णुरेव न प्रकृत्यादिः। कुतः? धर्मोक्तेः। ऋगादिपरविद्याविषयत्वरूपविष्णुधर्मस्य ययेति श्रुत्युक्तत्वादित्यर्थः।","12022":"चः समुच्चये। इतरौ प्रकृतिद्वयम्। विरिञ्चिरुद्रौ च नादृश्यत्वादिगुणकौ। कुतः विशेषणभेदव्यपदेशाभ्याम्। प्रतिज्ञाद्वये क्रमेणैकेकहेत्वन्वयः। सार्वज्ञादिविशेषणात्। तस्मादेतदिति अदृश्यत्वादिगुणकाक्षराद्विरिञ्चिरुद्रयोर्भेदोक्तेश्चेत्यर्थः।","12023":"<qt>'यदा पश्यः पश्यत'</qt> इति विष्ण्वसाधारणस्वर्णरूपप्रतिपादनाच्चादृश्यत्वादिगुणको विष्णुरेवेत्यर्थः।","12024":"<qt>'वैश्वानरः यस्त्वेतमि'</qt>त्यादिवाक्यगतवैश्वानरादिशब्दवाच्यो विष्णुरेव। न त्वग्निः। कुतः? साधारणशब्दविशेषात्अग्नाविष्ण्वोः साधारणस्य वैश्वानरशब्दस्य आत्मानं वैश्वानरमिति श्रुतावात्मशब्देन विशेषितत्वादित्यर्थः।","12025":"इति स्मर्यमाणं <qt>'अहं वैश्वानरो भूत्वे'</qt>ति स्मृत्युक्तं विष्णोर्वैश्वानरत्वं अनुमानं वैश्वानरविद्यायाः गीतोक्तभगवत्परत्वस्यानुमापकं स्यात्भवेदित्यर्थः ।","12026":"युक्तिसमुच्चये चशब्दः। शब्दादिभ्यः अग्निशब्दहोमाधिकरणत्वलिङ्गादित्यर्थः। अन्तःप्रतिष्ठानात्पाचकत्वेन शरीरान्तरावस्थानाच्च वैश्वानरो न विष्णुः किन्तु अग्निरेवेति चेन्न। कुतः? तथा दृष्ट्युपदेशात्तथा अग्न्यादिनामलिङ्गकर्मवत्त्वेन दृष्ट्युपदेशात्उपासनोपदेशादित्यर्थः। तथा च अग्न्यादिश्रुतिलिङ्गानां विष्णौ सावकाशत्वान्न तद्विरोध इति भावः। किञ्चात्रोक्तात्मत्वब्रह्मत्वादीनां अग्न्यादावसम्भवाच्च वैश्वानरो विष्णुरेव। अपि च यतः छन्दोगाः एनं वैश्वानरं पुरुषविधं पुरुषसूक्तप्रतिपाद्यनारायणसमानगुणकमेवाधीयतेऽभिदधति। अतोऽपि विष्णुरेवेत्यर्थः। च शब्देन पुरुषसूक्तस्य विष्णुपरत्वं बहुप्रमाणसिद्धमिति सूचितम्।","12027":"देवता अग्न्यादिरूपा। भूतं तदभिमन्यमानतेजोभूतं च वैश्वानरशब्दवाच्यं कुतः? अत एव निरवकाशात्मशब्दादिहेतोरेवेत्यर्थः।","12028":"साक्षात्मुख्यवृत्त्या। अपि ब्रह्मणोऽग्न्यादिशब्दवाच्यत्वेऽपि अविरोधम्अज्ञानादिनिमित्तान्तरेण अग्न्यादौ तत्तच्छब्दविरोधाभावं जैमिनिराचार्यो वक्तीत्यर्थः।","12029":"अभिव्यक्तेः अग्न्यादिषु ब्रह्मोपास्तौ कृतायां तेषु ब्रह्मणोऽभिव्यक्तेः। तन्निमित्तोऽग्न्यादिसूक्तनियम इति आश्मरथ्याचार्यो मन्यत इत्यर्थः।","12030":"अनुस्मृतेस्तत्तत्सूक्ताद्युपासकेरग्न्यादिष्वेव ब्रह्मणोऽनुस्मृतेः अनुसन्धानाद्धेतोः अग्न्यादिसूक्तव्यवस्थेति बादरिर्वक्तीत्यर्थः।","12031":"हि यस्मात्। तं यथेति हि प्रसिद्धा श्रुतिः तथा दर्शयति यथा जैमिनिमतं तथा प्रतिपादयति। तस्माज्जैमिनिः स्वोक्त्यनुकूलश्रुत्यनुसारेण। संपत्तेः अग्न्यादिसूक्तोपासकानामग्न्यादिप्राप्तिहेतोस्तद्विवक्षया सूक्तादिनियम इत्याहेत्यर्थः।","12032":"चः शङ्कानिवर्तकः। यस्मात्एवं विष्णुम्। अग्न्यादावामनन्ति। तत्स्थतया योऽग्नौ तिष्ठन्नित्याद्याः श्रुतयः प्रतिपादयन्ति। तस्मात्कथमग्न्यादिषु विष्णूपास्त्या अग्न्यादिप्राप्तिर्भवतीति शङ्का निवृत्ता। कुतः? अग्न्यादिपदेन तत्स्थभगवत्प्राप्तेरेवाभिप्रेतत्वादित्यर्थः।","13001":"द्युभ्वाद्यायतनं यस्मिन्निति वाक्योक्तस्वर्गभूम्यादिसर्वाश्रयो विष्णुरेव न त्वन्यः। कुतः? स्वशब्दात्स्वेति शब्दः स्वशब्दः स्वशब्दगृहीतब्रह्मवाचकात्मशब्दादित्यर्थः।","13002":"द्युभ्वाद्यायतनं न विष्णोरन्यः। किन्तु विष्णुरेव। कुतः? मुक्तोपसृप्यव्यपदेशात्। भावप्रधानोऽयम्। द्युभ्वाद्यायतनस्य वस्तुनोऽमृतस्यैष सेतुरिति मुक्तप्राप्यत्ववचनात्तस्य चान्यत्रायोगादित्यर्थः।","13003":"अनुमानम्आनुमानमिति वा। अनुमानसिद्धप्रामाण्ययुतपाशुपताद्यागमैः सर्वाश्रयतया कल्पितं रुद्रप्रधानादिकं द्युभ्वाद्यायतनं न। कुतः? अतच्छब्दात्भस्मधरोग्रत्वादितच्छ्रुतिलिङ्गाद्यभावादित्यर्थः।","13004":"जीवोऽप्यत एव न द्युभ्वाद्यायतनमित्यर्थः।","13005":"अन्यमीशमिति जीवेशयोर्भेदोक्तेः न तयोरैक्यमित्यर्थः।","13006":"अनश्नन्नन्यो इत्यादेर्विष्णुप्रकरणत्वात्। अत्र जीवस्य विष्णुभेद एवोच्यते। न त्वन्यस्माद्भेद इत्यर्थः।","13007":"ईशजीवयोः द्वासुपर्णेत्यादिवाक्योक्त कर्मफलानुपजीवनस्थितितदुपजीवनरूपहेतुभ्यां न च तयोरैक्यं वाच्यमित्यर्थः।","13008":"भूमा यो वै भूमेति श्रुतौ भूमशब्दोक्तपूर्णो विष्णुरेव। कुतः? संप्रसादात्भूम्नस्तत्सुखमित्यनेन संप्रसादशब्दितपूर्णसुखरूपत्वाभिधानात्। किञ्च अध्युपदेशान्नामादेरपि तदुपरि नामादिदेवतोत्तमत्वेन भूम्नोऽभिधानाच्चेत्यर्थः।","13009":"स एवाधस्तादित्यादिना भूम्नि सर्वगतत्वादिधर्मश्रवणात्। तस्य च विष्णोरेवोपपत्तेः विष्णुरेव भूमेत्यर्थः।","13010":"अक्षरं तद्वा एतदित्यक्षरशब्दवाच्यं ब्रहैव न चित्प्रकृतिः। कुतः? अम्बरान्तधृतेः अस्मिन्नक्षरे एतस्मिन्खल्वक्षर इति आकाशान्तपदार्थधारकत्वश्रवणादित्यर्थः।","13011":"चो यतः। सा अम्बरान्तधृतिः। प्रशासनात्विष्णोराज्ञामात्रादेव भवतीति एतस्य वेति श्रुतावुक्ता। अतोऽपि ब्रह्मैवाक्षरशब्दवाच्यम्। न चेतनप्रकृतिरित्यर्थः।","13012":"अन्यभावानां विष्ण्वन्यवस्तुस्वभावानां स्थूलत्वादीनाम्अस्थूलमनण्विति श्रुतावक्षरे व्यावृत्तेरभावस्य कथनाच्च ब्रह्मैवाक्षरमित्यर्थः।","13013":"सदेवेत्यादिप्रकरणस्थितसदादिशब्दवाच्यः विष्णुरेव न प्रधानम्। कुतः? ईक्षतिकर्मव्यपदेशात्। तदैक्षतेति चेतननिष्ठैक्षतेति शब्दोपलक्षितदर्शनाख्यक्रियाभिधानादित्यर्थः।","13014":"दहरे दहरं पुण्डरीकं वेश्मेति वाक्योक्तहृत्पद्मस्थाल्पाकाशे स्थितो विष्णुरेव न तु जीवादिः। कुतः? उत्तरेभ्यः <qt>'य आत्मा अपहतपाप्मे'</qt>त्याद्युत्तरवाक्योक्तनिर्गतपाप्मत्वादिधर्मेभ्य इत्यर्थः।","13015":"गतिशाब्दाभ्यां <qt>'अहरहर्गछन्त्य एतं ब्रह्मलोकम्'</qt> इति वाक्ये श्रुताभ्यां सुप्तप्राप्यत्वब्रह्मशब्दाभ्यां हेतुभ्यां दहरपद्मस्थं ब्रह्मैव। किञ्च यतः अरश्चेति श्रुतौ तथा सुप्तप्राप्यत्ववत्। हि विष्णुनिष्ठत्वेन प्रसिद्धं लिङ्गं अरण्याख्यसुधासमुद्राश्रयलोकवत्त्वरूपज्ञापकम्। हृत्पद्मस्थे दृष्टम्उक्तम्। अतोपि दहरपद्मस्थो विष्णुरेवेत्यर्थः।","13016":"धृतेः स एष सेतुर्विधृतिरिति हृत्पद्मस्थस्य सर्वाधारत्वश्रवणाच्च विष्णुरेव हृत्पद्मस्थः। कि च छान्दोग्ये हृत्पद्मस्थनिष्ठतयोक्तस्य महिम्नः सर्वेश्वरत्वादेः अस्मिन्एष सर्वेश्वर इति वाजसनेयकवाक्ये। उपलब्धेः श्रवणात्। तत्समाख्यानादपि विष्णुरेव हृत्पद्मस्थः। ननु समाख्यानादपि कुतो विष्णुरेवेत्यत उक्तम्। अस्येत्यादि। अस्य विष्णुमहिम्नः अस्मिन्वाजसनेयकवाक्ये श्रवणादेवेत्यर्थः|। ७९।","13017":"दहरं विपाप्ममिति श्रुतौ विष्णोः हृत्पद्मस्थत्वप्रसिद्धेश्च स एव हृत्पद्मस्थ इत्यर्थः।","13018":"इतरपरामर्शात्<qt>'स्वेन रूपेणाभिनिष्पद्यत'</qt> इत्युक्तस्य जीवस्य हृत्पद्मस्थात्मतया एष आत्मेत्येतच्छब्देन परामर्शात्ग्रहणात्। जीव एव हृत्पद्मस्थ इति चेन्न। कुतः? असम्भवात्। हृत्पद्मस्थनिष्ठतया श्रुतानामपहतपाप्मत्वादिगुणानां जीवे स्वातन्त्र्येणासम्भवादित्यर्थः।","13019":"तु शब्द एवार्थे। नेति शेषः। तथा च उत्तरात्। स तत्रपर्येतीत्युत्तरवाक्यात्। जीवस्य सत्यकामत्वादिप्रतीतेः। तत एव विशोकत्वादेः सम्भवात्। स एव हृत्पद्मस्थ इति चेन्न। कुतः। यतस्तद्वाक्ये स्वेनेत्युत्तरवाक्यबलात्आविर्भूतस्वरूपो मुक्त एव प्रतिपाद्यः। न जीवमात्रम्। मुक्तश्च न स्वतोऽपहतपाप्मत्वादिगुणकः। अतो न तस्यापि हृत्पद्यस्थत्वमित्यर्थः।","13020":"चः एवार्थे। परामर्शः। एष आत्मेति वाक्यगतैतच्छब्दः अन्यार्थः परञ्ज्योतिरित्युक्तपरमात्मार्थ एव न जीवार्थ इत्यर्थः।","13021":"अल्पश्रुतेः दहर इत्यल्पस्थानस्थितत्वोक्तेः। जीव एव हृत्पद्मस्थ इति चेन्नेति शेषः। कुतः? यतस्तदुक्तं तत्तु अल्पस्थानस्थितत्वम्उक्तं निचाय्यत्वादेवमित्यत्र व्याप्तस्यापि विष्णोः उपासनार्थमुच्यत इत्युक्तं आत्मान्तर्हृदय इति श्रुत्युक्तं च अत इत्यर्थः।","13022":"चः समुच्चये। तस्येति श्रुतिप्रतीकग्रहणम्। अनुकृतिरनुक्रिया। तथा च कथं नु तद्विजानीयामिति ज्ञानार्थं प्रार्थितत्वरूपानुकूल्येन गृह्यमाणं ब्रह्मैव। कुतः? अनुकृतेः। तमेव भान्तमनुभाति सर्वमिति वाक्यशेषे सूर्यादीनां भगवत्क्रियानुसारिप्रकाशाख्यक्रियाकर्तृत्वश्रवणात्। <qt>'तस्य भासा सर्वमिदं विभाती'</qt>ति जगतः परमात्मप्रभाप्रकाश्यत्वश्रुतेश्चेत्यर्थः।","13023":"न केवलं हेतुकृतानुकृत्यादेर्विष्णुधर्मत्वं श्रूयते किन्तु कृष्णादिभिः <qt>'यदादित्यगतं तेज'</qt> इत्यादिस्मृत्यादिषूच्यत इत्यर्थः।","13024":"विष्णुरेव ईशानो भूतभव्यस्येति ईशानशब्दवाच्यत्वेन प्रमितः। तत्त्वतो निश्चितः। न तु वायुः। कुतः? शब्दादेव। मध्ये वामनमिति निरवकाशवामनश्रुतेरेवेत्यर्थः।","13025":"तु शब्द एवार्थे। अपिशब्दार्थं च। तथा च सर्वगतस्यापि विष्णोः अङ्गुष्ठमात्रत्वोक्तिः हृद्यपेक्षया अङ्गुष्ठपरिमितहृद्याकाशापेक्षयैव। न तावता विष्णोः परिच्छिन्नत्वं ज्ञेयमित्यर्थः। ननु पश्वादीनामङ्गुष्ठाभावात्कथं तन्मात्रत्ववचनं सर्वाधिकारिकमित्यत उक्तम्। मनुष्याधिकारत्वादिति। तथा चैतद्विद्योपासनस्य मनुष्याधिकारिकत्वात्। तान्प्रत्येतद्विद्याप्रवृत्तिसम्भवात्। पश्वादीनामङ्गुष्ठाभावेऽपि न दोष इति भावः।","13026":"तदुपर्यपि देवत्वयोग्यमनुष्याणां न केवलं मनुष्यत्वदशायां किन्तु देवादित्वप्राप्त्यनन्तरमपि वेदविद्याधिकारोऽस्ति। कुतः? सम्भवात्। तेषामप्यधिकारप्रयोजकविशिष्टबुद्ध्यादेर्योगादिति बादरायणो भगवान्वक्तीत्यर्थः।","13027":"देवादीनां सादित्वे कर्मणि पूर्वकल्पे प्रवृत्तयज्ञादिकर्मणि विषये। विरोधः उद्देश्याभावनिमित्तवैय्यर्थ्याख्यविरोधः। स्यादिति चेन्न। कुतः? अनेक प्रतिपत्तेः। अनेकेषां योग्यमनुष्याणां देवतापदप्राप्तेर्दर्शनात्। यत्र पूर्व इति श्रुतावुक्तत्वादित्यर्थः।","13028":"विरोध इति वर्तते। देवानामाद्यन्तवत्त्वे शब्दे वेदे अप्रामाण्याख्यविरोधः स्यान्नित्यत्वेन श्रुतिसिद्धवेदवाचाम्। कदाचिद्वाच्यहीनत्वादिति भाव इति चेन्न। अतः धाता यथेति वेदवाक्यात्। तथा प्रत्यक्षानुमानाभ्याम्। महतां प्रत्यक्षात्। देवानां प्रवाहतः उत्पत्तिसाधकलिङ्गाच्च। प्रभवात्प्रतिकल्पं नियमेन प्रभवशब्दितोत्पत्यवगमाच्च उक्तं युक्तमिति भावः ।","13029":"अत एव पूर्वपक्ष्युक्तवेदनित्यत्वादेव तदन्यथाऽनुपपत्त्यापि तद्वाच्यदेवप्रवाहस्य नित्यत्वं सिध्यतीत्यर्थः।","13030":"अवृत्तावपि पूर्वकल्पे मुक्तानां देवानां पुनः स्वपदेषु असत्त्वेऽपि। अविरोधः तत्प्रतिपादकैकविधवेदाप्रामाण्याख्यविरोधो नास्ति। कुतः? समाननामरूपत्वात्एतत्कल्पोत्पन्नानामपि देवानां प्राचीनतुल्यनामरूपत्वात्। तथा च प्रतिपाद्यस्याप्येकविधत्वान्न तद्बोधकवेदाप्रामाण्यमिति भावः। एकविधत्वमेव कुत इत्यत उक्तं दर्शनात्स्मृतेश्चेति। <qt>'यथा पूर्वमि'</qt>ति श्रुतेः। 'अनादिनिधने'ति स्मृतेश्चेत्यर्थः।","13031":"मध्वादिषु <qt>'असौ वा आदित्यो देवमध्वि'</qt>त्याद्युक्तं मध्वादिविद्यासु। अनधिकारं देवानामधिकाराभावम्। जैमिनिराचार्यो मन्यते। कुतः? असम्भवात्तेषामर्थित्वतत्पदयोग्यत्वाद्ययोगादित्यर्थः।","13032":"ज्योतिषि देवानां ज्ञाने भावात्सर्ववस्तूनां विषयतयाऽन्तर्भूतत्वात्। सिद्धज्ञानानां देवानां न ज्ञानार्थिता युज्यत इति न मोक्षविद्यास्वप्यधिकार इत्यर्थः।","13033":"हि यस्मात्। देवानामप्यस्ति विद्यासाध्यापूर्वप्रकाशविशेषो मोक्षफले अतिशयश्चास्ति। तस्माद्धावं देवानामधिकारसद्धावं मन्यत इत्यर्थः। जैमिनिमतं तु देवानां प्राप्तज्ञानफलार्थमनधिकाराभिप्रायमित्यवधेयम्।","13034":"अस्य पौत्रायणाख्यस्य राज्ञः तदनादरश्रवणात्हंसकृतस्य कम्वर एनम् इत्यनादरश्रवणान्निमित्तात्। शुक्शोकः। तथापि कुतः शोक? इत्यत उक्तम्। सूच्यते हीति। हि यस्मात्। <qt>'स ह सञ्जिहान एवे'</qt>त्युत्तरवाक्येन सूच्यते तथा ज्ञायते। तस्माच्छोकः अस्मादेव निमित्तात्। राजा रैक्वेण ऋषिणा शूद्रेति सम्बोधितः। न तु वर्णावरत्वाभिप्रायेणेत्यर्थः। तथा च नैतज्ज्ञापकबलेन शूद्रस्य वेदविद्याधिकारो मन्तव्य इति भावः।","13035":"चः लिङ्गान्तरसमुच्चये। उत्तरत्र हि <qt>'अश्वतरीरथ'</qt> इत्युत्तरवाक्ये। श्रुतेनेति शेषः। चैत्ररथेन चित्रशब्दादश्वतरीयुक्तरथसम्बन्धित्वरूपेण लिङ्गात्। लिङ्गेन च ज्ञापकेन चास्य क्षत्रियत्वावगतेश्च। क्षत्रियत्वज्ञानात्। न पौत्रायणः शूद्र इत्यर्थः।","13036":"साध्यसमुच्चये च शब्दः। संस्कारपरामर्शात् <qt>'अष्टवर्षं ब्राह्मणमुपनयीत तमध्यापयीते'</qt>त्येतच्छब्देन उपनयनाख्यसंस्कारयुक्तस्य वचनात्। तदभावाभिलापात्शूद्रस्य नाग्निर्न यज्ञः इति संस्काराभावाभिधानात्। न तस्य वेदविद्याधिकार इत्यर्थः।","13037":"चोऽवधारणे। तदभावनिर्धारणे सत्यकामाख्यपुरुषस्य शूद्रत्वाभावनिश्चये सत्येव। प्रवृत्तेः गौतमस्य तदुपनयने प्रवृत्तत्वात्। अस्माज्ज्ञापकान्न शूद्रस्य संस्कारो युज्यत इत्यर्थः ।","13038":"श्रवणाध्ययनार्थप्रतिषेधात्शूद्रस्य वेदश्रवणतदध्ययनतदर्थावधारणानां श्रवणे त्रपुजतुभ्यां श्रोत्रपरिपूरणमिति प्रतिषिद्धत्वात्। स्मृतेः <qt>'नाग्निर्न यज्ञः शूद्रस्ये'</qt>ति निषेधकस्मृतेश्च न तस्य वेदविद्याधिकार इत्यर्थः।","13039":"महद्भयं वज्रमिति वज्रशब्दवाच्यो विष्णुरेव। न त्विन्द्रायुधम्। कुतः? कम्पनात्। सर्वमेजतीति कम्पनशब्दितसर्वचेष्टकत्वलिङ्गश्रवणादित्यर्थः।","13040":"योऽयमन्तर्ज्योतिरिति ज्योतिश्शब्दवाच्यो विष्णुरेव। न जीवः। कुतः? दर्शनात्विष्णुरेव ज्योतिरिति श्रुतेरित्यर्थः।","13041":"आकाशो ह वै नामे<qt>'ति श्रुत्युक्ताकाशो विष्णुरेव। न त्वव्याकृताकाशः। कुतः? अर्थान्तरत्वादिव्यपदेशात्। ते यदन्तरेति वाक्ये विष्णोर्नामरूपराहित्याख्यविलक्षणार्थत्वस्य आदिशब्दगृहीतब्रह्मत्वामृतत्वयोश्च उक्तत्वादित्यर्थः।","13042":"स यत्तत्र किञ्चित्पश्यती<qt>'ति श्रुत्युक्तस्वप्नादिद्रष्टा परमात्मैव। न जीवः। कुतः? '</qt>असङ्गो ह्ययं पुरुष' इत्युक्तासङ्गत्वलिङ्गादिति हेतुर्बहिरेवाध्याहार्यः। नन्वीश्वराभेदेन जीवेऽप्यसङ्गत्वोक्तिः सम्भवतीत्यत उक्तं सुषुप्तीत्यादि। तथा च सुषुष्त्युत्क्रान्त्योः 'प्राज्ञेनात्मना संपरिष्वक्तः' इति 'प्राज्ञेनात्मनाऽन्वारूढ' इति सुषुप्त्युत्क्रान्तिप्रकरणयोः। भेदेन जीवेशयोर्भिन्नत्वेनोक्तेः। न तयोरैक्यमित्यर्थः।","13043":"<qt>'एष नित्यो महिमा ब्राह्मणस्ये'</qt>ति श्रुत्युक्तब्राह्मणो विष्णुरेव। न विरिञ्चः। कुतः? पत्यादिशब्देभ्यः। सर्वस्याधिपतिरित्यादि सर्वाधिपत्यादिवाचिश्रुतिभ्य इत्यर्थः।","14001":"अपिरेवार्थे। चः स्मृतिसमुच्चये। तथा च यतः आनुमानिक साङ्कधानुमानकल्पितं प्रधानाद्येव। एकेषां शाखिनां शाखासु स्थितैः अव्यक्तात्पुरुष इत्यादिवाक्यगताव्यक्तादिशब्दैरुच्यते। अतः न विष्णोः सर्वशब्दवाच्यत्वं युज्यत इति चेन्न। यतः विष्णुरेवाव्यक्तादिशब्दवाच्यः। न प्रधानादिः। तत्कुतः? यतः अव्यक्तमिति श्रुतिः। अव्यक्तोऽक्षर इति स्मृतिश्च। दर्शयति विष्णोरेवाव्यक्तादिशब्दवाच्यत्वं प्रतिपादयति। अत इत्यर्थः। कथं तर्हि अन्यत्राव्यक्तादिशब्दव्यवहार इत्यत उक्त शरीररूपकत्यादि। कप्रत्ययः कुत्सने। तथा च शरीररूपकविन्यस्त-गृहीतेः। यथा शरीर पुरुषतन्त्रम्। तथा परमात्मतन्त्रत्वेन निमित्तेन शरीरसमे कुत्सितत्वात्। वस्तुतः अशरीरे प्रधानादौ। विनयस्तस्य स्थितस्य परमात्मन एवाव्यक्तादिशब्दैःगृहीतेर्ग्रहणात्। तथा च परमात्मसम्बन्धादेवान्यत्र प्रकृत्यादावव्यक्तादिशब्दवाच्यत्वव्यबहार इत्यर्थः।","14002":"यतः सूक्ष्मं तु सूक्ष्ममेवाव्यक्तशब्दवाच्यम्। कुतः? तदर्हत्वात्। तस्य सूक्ष्मस्याव्यक्तशब्दप्रवृत्तिनिमित्तयोग्यत्वात्। तत्र च सूक्ष्मत्वं विष्णोरेव। अतस्तस्यैवाव्यक्तशब्दवाच्यत्वमित्यर्थः।","14003":"दर्शयति चेत्यत्रत्यः चशब्दोऽनुवर्तते। परमात्मन्येव परावरदुःखिबद्धत्वादिवाचिशब्दजातम्। अर्थवत् प्रवृत्तिनिमित्तरूपार्थवत्। न व्यर्थम्। कुतः? तदधीनत्वात् तेषां प्रधानादिगतपरावरत्वादिधमाणां भगवदधीनत्वात्। तथा चान्यगतप्रवृत्तिनिमित्तस्वामित्वेन निमित्तेनापि भगवति परावरादिशब्दप्रयोगो युक्त एवेत्यर्थः।","14004":"तमेवैकं जानथेति विष्णोरेव मोक्षार्थं ज्ञेयत्ववचनात्। अन्येषां तदवचनात्। प्रत्युत विमुञ्चथेति हेयत्ववचनात्। अत्रत्याव्यक्तादिशब्दैः विष्णुरेव वाच्य इत्यर्थः।","14005":"ननु अनाद्यनन्तमिति काठकवाक्यम्। वदति प्रधानं प्रतिपाद्यते। इतीति तस्यापि ज्ञेयत्वमस्तीति चेन्न । कुतः? हि यतः प्राज्ञः प्राज्ञशब्दितः परमात्मैव तत्र प्रतिपाद्यते, न प्रधानम्। अतो न तस्य ज्ञेयत्वं मन्तव्यमित्यर्थः।","14006":"वैष्णवरूपाणां त्रयाणां प्रकरणबलाच्च प्राज्ञ एवात्र प्रतिपाद्य इत्यर्थः।","14007":"युक्तिसमुच्चये चो यत इत्यर्थे च। एवशब्दः प्रकारत्रैविध्यपरामर्शकः। तथा च यतः एवं त्रयाणामेव पितृसौमनस्यस्वग्र्याग्निपरमात्मरूपाणां त्रयाणामेव। तद्विषयक एव प्रश्नः नचिकेतऋषिणा यमं प्रति कृतः। तेषामेवोपन्यासः प्रतिवचनं चात्र प्रकरणे दुश्यते। अतो नात्र प्रधानं प्रतिपाद्यमित्यर्थः।","14008":"चः दार्ष्टान्तिकसमुच्चये। महान्तं विभुमात्मानमित्यादिवाक्यगतमहच्छब्दस्य यथा विष्णुपरत्वमेव, न महत्तत्वपरत्वं तद्वदव्यक्तादिशब्दस्यापीत्यर्थः।","14009":"चमसवत् यथा यज्ञपात्रे प्रसिद्धस्यापि चमसशब्दस्य इदं तच्छिरः इति श्रुतिबलेन शिरोवाचकता तद्वदव्यक्तादिशब्दस्य प्रधानादौ प्रसिद्धत्वेऽपि विष्णुवाचकत्वमेव। कुतः? नामानि इति श्रुतेः। ननु तथापि कुतो विष्णुवाचकत्वमित्यत उक्तम् अविशेषादिति। नामानि सर्वाणीति श्रुतेः इदमिति श्रुत्या विशेषाभावादित्यर्थः।","14010":"तु शब्द एवार्थे। ज्योतिः ज्योतिषा यजेतेत्यादिवाक्योक्तज्योतिरादिशब्दवाच्यं ब्रह्मैव न ज्योतिष्टोमादि। कुतः? हि यस्मादेके शाखिनः। उपक्रमात् एष इममित्युपक्रम्य तथा सर्वशब्दाभिधेयत्वेन हरिमेव ता वा एताः इत्यत्राधीयते पठन्ति तस्मादित्यर्थः।","14011":"च एवार्थे। समुच्चये वा। तथा च मध्वादिवत् यथा मधुविद्यादिगतमध्वादिशन्दानां विष्णुवाचित्वेऽप्यविरोधः। न लौकिकक्षौद्रादि वाचक शब्दाभावेन तदभावाख्यविरोधः। तथा परमात्मनः सर्वशब्दवाच्यत्वेऽभ्युपगतेऽपि न कर्माद्यभावविरोधः। कुतः? शब्दानामन्यत्र योगरूढिवृत्ती अभ्युपगम्यैवेश्वरे महायोगवृत्त्यङ्गीकारादित्यध्याहारः। तदपि कुतः? कल्पनोपदेशात्। प्राण ऋच इति सर्वशब्दवाच्यत्वस्य विष्णोः कल्पनाशब्दितोपासनार्थमुक्तत्वात्। तस्य च सर्वशब्दार्थमुख्यगुणवत्त्वरूपमहायोगवृत्तिं विनाऽयोगादित्यर्थः।","14012":"सङख्योपसङ्ग्रहात्। यस्मिन्पञ्च पञ्चजना इति बहुत्वसङ्ख्यावचनात्। अपि यस्मिन्नित्याधाराधेयभावनिर्देशादपि। विष्णोः पञ्चजनादिशब्दवाच्यत्चे विरोधो नास्ति। कुतः? नानाभावात्। भगवतः बहुरूपाणां सत्त्वात्। अतिरेकाच्च यस्मिन्नित्युक्ताधाररूपस्य पञ्चजना इत्युक्ताधेय रूपस्य सविशेषाभिन्नत्वाच्चेत्यर्थः।","14013":"भगवद्रूपत्वेनोक्ताः पञ्चजनास्तु प्राणादेः प्राणादयः द्वितीयानिर्दिष्ट घ्राणचक्षुश्रोत्रान्नमनोभिधाः ज्ञेयाः। कुतः? वाक्यशेषात् ते च भगवद्रूपविशेषा ऐव । कुतः? विष्णोरन्यत्रासम्भावितप्राण प्राणप्रदत्वादिप्रतिपादक प्राणस्य प्राणमित्यादिवाक्यशेषादित्यर्थः।","14014":"एकेषां कण्वादीनां शाखायाम् अन्ने अन्नाख्यभगवद्रूपे। असति अनुक्तेऽपि। ज्योतिषा तदाख्यभगवद्रूपेण पञ्चत्वसङ्ख्यापूर्तिर्ज्ञातव्येत्यर्थः।","14015":"आत्मनः आकाशस्सम्भूतः आकाशाद्वायुरित्यादौ कार्यत्वे सति कारणत्वरूपावान्तरकारणवाचक अाकाशादिशब्दैराकाशादिषु स्थितो विष्णुरेव । कारणत्वेन चशब्दात्कार्यत्वेन चोच्यते न भूतम्। कुतः? यथा व्यपदिष्टत्वोक्तेः। स योऽतोऽश्रुत इत्यादौ विष्णुर्यथा यादृशेनाविदितत्वादिरूपेण व्यपदिष्टः उक्तः। तद्रूपयुक्तस्यैवाकाशादिषु यमाकाशो न वेदेत्यादिवाक्येनोक्तत्वादित्यर्थः।","14016":"स्वतो मुख्यवृत्त्या परमात्मवाचिनः शब्दान्। ततः समाकृष्यान्यत्र वाचकत्वशक्त्यङ्गीकारात्। नान्यत्र व्यवहारलोपप्रसङ्ग इत्यर्थः।","14017":"लोकव्यवहाराच्छब्दानां जगद्वाचित्वज्ञानात्तेषां तत्र प्रसिद्धिर्युक्तेत्यर्थः।","14018":"अस्य यदैकां शाखां जीवो जहातीति वायुना हि लोका नेनीयन्ते इति वाक्ये च। जीवमुख्यप्राणलिङ्गात् जीवमुख्यप्राणलिङ्गयोः श्रवणात्। तयोरपि तत्तच्छब्दमुख्यवाच्यता स्यादिति चेन्न। कुतः? यस्मात्तद्वाक्यजातं तत्तदन्तर्यामिपरतया व्याकृतं तस्मादित्यर्थः।","14019":"तु शब्द एवार्थे। एतेन विष्णोरन्यत्र शब्दान् समाकृष्य कर्मादिप्रतिपादनमपि युक्तमेव। कुतः? यस्मात् अन्यार्थं परमात्मज्ञानर्थमेव तत्कुत इति चेत्। प्रश्नव्याख्यानाभ्याम्। कस्मिन्निति शौनकप्रश्नात् द्वे विद्ये इति आङ्गिरसो वचनात् तथा कथं न्विति शौनकप्रश्नात् तथा कथं न्विति श्वेतकेतुप्रश्नात् यथा सौम्येत्युद्दालकवचनाच्चेति जैमिनिराचार्यो मन्यते। किञ्च एके शाखिनः स्पष्टं यस्तं न वेदेति अन्यज्ञानस्य परमात्मज्ञानार्थतां पठन्ति तस्मादपीत्यर्थः।","14020":"ब्रह्मणि वाक्यसमन्वयमपेक्ष्य वेदेन कर्मादिकमपि प्रतिपादनीयमित्यर्थः।","14021":"वेदेन कर्मादिप्रतिपादनम्। यतः प्रतिज्ञासिद्धेः। लिङ्गं ज्ञानमेव मोक्षहेतुः नान्यदित्येवं रूपायाः नान्यः पन्था इति प्रतिज्ञातार्थसिद्धेस्साधकम्। अतस्तदुपयोगित्वेन तत्प्रतिपादनं युक्तमित्याश्मरथ्याचार्यो मन्यते इत्यर्थः।","14022":"उत्क्रमिष्यतः ज्ञानान्मोक्षमिच्छतोऽधिकारिणः। एवं ज्ञानसाधनतया। भावात् कर्मादेरप्यनुष्ठेयत्वात् मोक्षार्थज्ञानसाधनत्वेन वेदेन कर्मादिप्रतिपादनं युक्तमेवेति औडुलोमिराचार्यो मन्यत इत्यर्थः।","14023":"सर्वाधारे भगवति कर्मादीनाम् अवस्थितेः अवस्थानात्। भगवतः कर्माद्याधारत्वज्ञानाय आधेयभूतकर्मादिस्वरूपं वेदेन प्रतिपाद्यत इति काशकृत्स्नाचार्या मन्यत इत्यर्थः। अनेकाधिकारिकत्वात् मतानां न विरोध इति ध्येयम्।","14024":"ईश्वरः न केवलं पुल्लिङ्गाभिधेयः। किन्तु प्रकृतिः। सैषा प्रकृतिरित्याद्युक्तप्रकृत्यादिस्त्रीलिङ्गशब्दवाच्यश्च भवति। कुतः? एवं सत्येव प्रतिज्ञादृष्टान्तानुपरोधात् हन्तैतमिति प्रतिज्ञायाः यथेति नदीसमुद्रदृष्टान्तस्य चानुपरोधात् अविरोधात्। अन्यथा तद्विरोधः स्यादित्यर्थः।","14025":"अभिध्यायाः ईश्वरेच्छायाः उपदेशात्। मायान्त्विति श्रुतौ प्रकृतिशब्दवाच्यत्वोक्तेश्च इच्छाभितन्नेश्वरस्यापि तच्छब्दवाच्यत्वाच्चेत्यर्थः।","14026":"चः अवधारणे। साक्षात् द्वारमन्तरेणैव। उभयाम्नानात्। एषस्त्र्यैष पुरुष इति वाक्येन प्रकृतिपुरुषोभयशब्दवाच्यत्वाभिधानात् ईश्वरस्य प्रकृत्यादिशब्दवाच्यत्वमावश्यकमित्यर्थः।","14027":"प्रकृतिपरिणामं विधाय तत्प्रेरणाय। आत्मकृतेः स्वस्य बहुधाकरणात् प्रकृतिशब्दवाच्यो विष्णुरेवेत्यर्थः।","14028":"हि यस्मात्। ईश्वरः यद्भूतयोनिमिति श्रुत्या योनिः स्वदेहादेवापत्योत्पादकश्च गीयते प्रतिपाद्यते। तस्मात्प्रकृत्यादिस्त्रीलिङ्गशब्दवाच्य इत्यर्थः।","14029":"एतेन पूर्वोक्तहेतुनैव। सर्वे शून्यादिशब्दाः। व्याख्याताः मुख्यतो भगवद्वाचिन एवेत्यर्थः। एतदध्यायादिमारभ्यान्तमुक्तस्यार्थस्य इत्थमेवेत्यवधारणार्थमध्यायान्ते द्विरुक्तिः।","21001":"यतः स्मृत्यनवकाशदोषप्रसङ्गः। स्मृतीनां पाशुपतादिरूपाणाम् अनवकाशेन विष्णुजगत्कर्तृत्वादौ निरवकाशत्वेन श्रुतीनां विष्णुकारणतापरत्वे तद्विरोधेन दोषप्रसङ्गः अप्रामाण्याख्यदोषप्राप्तिरस्ति। अतः न श्रुतीनां विष्णुकारणतापरत्वं युक्तम्। किन्तु शिवादिकर्तृतापरत्वमेव युक्तम् इति चेन्न। कुतः? अन्यस्मृत्यनवकाशदोषप्रसङ्गात् पाशुपतादिभ्योऽन्यासां श्रुतिसंवादित्वेन रुद्राद्यपेक्षया सर्वज्ञतमविष्ण्वादिप्रणीतत्वेन च इतरस्मृतिभ्यः प्रबलानां पञ्चरात्रादिस्मृतीनाम् अनवकाशेन रुद्रादिजगत्कर्तृत्वादौ निरवकाशेन तद्विरुद्धशैवादिस्मृतीनाम्। दोषप्रसङ्गात् अप्रामाण्याख्यदोषेण प्रकर्षेण सम्बन्धाङ्गीकारेण तद्विरोधस्याकिञ्चित्करत्वादित्यर्थः ||136||","21002":"अनुपलब्धेरित्यावर्तते। च शब्दः किञ्चित्फलोपलब्ध्यङ्गीकारसूचकः। तथा चानुपलब्धेः अतीन्द्रियात्। इतरेषां भिन्नानां प्रत्यक्षयोग्यानां पाशुपताद्युक्तफलानाम् अनिष्टानां च तदुक्तक्रियानुष्ठानपरित्यागयोः कृतयोरप्यनुपलब्धेः प्रत्यक्षतोऽदर्शनात् तासामप्रामाण्यमेव युक्तमित्यर्थः ।","21003":"एतेन फलादर्शनलक्षणपू्वोक्तहेतुनैव। योगः योगशास्त्रम् प्रयुक्तः निरस्तम् इत्यर्थः।","21004":"अस्य श्रुतितदनुसारिस्मृत्यादेः न शैवादिस्मृतिवदप्रामाण्यम्। कुतः? विलक्षाणत्वात्। स्वतःप्रामाण्याख्येतरवैलक्षण्यात्। किञ्च श्रुतेर्नित्यत्वाख्यवैलक्षण्यवत्त्वात्। स्मृतेः श्रुत्यनुसारित्वाख्यवैलक्षण्यवत्त्वाच्च नाप्रामाण्यं तथात्वं च उक्तवैलक्षण्यवत्वंञ्च। शब्दात् वाचा विरूप नित्ययेत्यागमान्निश्चितमित्यर्थः।","21005":"तुशब्दो विशेषार्थे। यतः तत्फलयोग्याधिकारिविशेषाणां श्रुत्याद्युक्त फलं दृश्यते उपलभ्यते। अतो नाप्रामाण्यमित्यर्थः।","21006":"तु शब्दोऽवधारणे। अभिमानिव्यपदेशः। मृदब्रवीदित्यादौ अभिमानिनश्चेतनस्यैव व्यपदेशः उक्तिः न त्वचेतनस्य। कुतः? मृन्न वक्त्री जडत्वादिति युक्तिविरुद्धत्वात्। तथा च न वेदाप्रामाण्यम्। नन्वभिमानिनः विदेहत्वायोगेन सदेहत्वे तस्यादर्शनम् अन्यवस्त्वधिष्ठानेन वक्तृत्वम् अनेकाभिमन्यमानाधिष्ठातृत्वं चेत्यादिकं कथं युज्यत इत्यत उक्तम् विशेषेत्यादि। विशेषः सामर्थ्यम्। अनुगतिः सर्वाभिमन्यमानव्याप्तिः। ताभ्यां सर्वं युज्यत इत्यर्थः।","21007":"अभिमानिदेवतायां सामर्थ्यं योगिभिः उपलभ्यते च । अतोऽपि नादर्शनविरोध इत्यर्थः।","21008":"असत् विश्वप्रागभाव एव। जगत्कर्तृत्वे नेश्वर इति चेन्न। कुतः? प्रतिषेधमात्रत्वात्। अभावधर्मात्मतामन्तरेण स्वरूपत एव निषेधबुद्धिविषयत्वादित्यर्थः।","21009":"अपीतौ प्रलये। तद्वत्प्रसङ्गात्। असन्मात्रवत्त्वप्रसङ्गात्। असत्कर्तृत्वं असमञ्जसम् अयुक्तमित्यर्थः।","21010":"तु शब्दोऽवधारणे। प्रलये सर्वासत्त्वं न युज्यते । कुतः? तदा सर्वपदार्थसत्व एव दृष्टान्तस्य। भावात् सद्भावादित्यर्थः।","21011":"स्वपक्षे प्रलये सर्वासत्त्वपक्षे। दोषात् दृष्टान्ताभावाख्यदोषाच्च न तत्पक्षो युक्त इत्यर्थः।","21012":"तर्काप्रतिष्ठानात् दृष्टान्ताभावादिरूपतकस्याप्रतिष्ठानात् अव्यवस्थितत्वात्। अन्यथापि सिद्धान्त्युक्तप्रकारात्। अन्यरूपेणापि प्रतितर्केणानुमेयं साधनीयम् इति चेत् नेति शेषः। कुतः? एवमपि एवं सति। तर्कमात्रस्याप्रामाण्ये सति अनिर्माक्षप्रसङ्गः सर्वसिद्धान्तिभिः स्वस्वशास्रप्रयोजनत्चेनाङ्गीकृतस्यापि मोक्षस्यापि लोपप्रसङ्गः। कुतः? तस्य विप्रतिपन्नं प्रति अनुमानेनैव साधनीयतया तस्याप्येवमप्रामाण्योक्तिसम्भवादित्यर्थः।","21013":"एतेन स्वपरपक्षयोः दृष्टान्तभावाभावाख्यहेतुना। अपरिग्रहाः वेदपरिग्रहशून्याः। तद्विरुद्धाश्च। शिष्टाः अवशिष्टाः जीवकालस्वभावकर्तृत्वपक्षा अपि। व्याख्याताः, प्रत्याख्याताः दूषिता इत्यर्थः।","21014":"भोक्त्रापत्तेः यस्माद्भोक्तुः जीवस्य परेऽव्यये सर्व एकीभवन्तीति वाक्ये ब्रह्मभावापत्तेः श्रवणात्। तयोरविभागः भेदाभावः। तस्मादल्पजीवाभिन्नब्रह्मणः जगत्कारणत्वं न युक्तमिति चेत् नेति शेषः। कुतः? यतः लोकवत् यथा लोके जले जलान्तरस्यैकीभावोक्तिस्तथात्रापि स्थानैक्याद्यालम्बनेन जीवेशयोः एकीभवन्तीत्यैक्योक्तिस्स्यात् उपचरिता भवेत् अतो नोक्तदोष इत्यर्थः।","21015":"तदनन्यत्वं तस्य स्वतन्त्रकारणस्य ब्रह्माभिन्नत्वं वाच्यम्। कुतः? आरम्भणशब्दादिभ्यः आरम्भणे फलोपलक्षितकिंस्विदासीदित्यधिष्ठानाद्याक्षेपकवाक्यात् स्वातन्त्र्यादियुक्तिभिश्चेत्यर्थः।","21016":"यतः ईश्वरान्यस्वतन्त्रसाधनस्य भावे सत्त्वे। उपलब्धेः दर्शनस्य। प्रसङ्ग इति शेषः। अतोऽपि नास्त्यन्यत्स्वतन्त्रसाधनमित्यर्थः।","21017":"चोऽवधारणे। अवरस्यास्वतन्त्रसाधनस्य सत्त्वादेव <qt>'अद्भ्यस्संभूत'</qt> इति वाक्यं तत्परं भवतीति न तद्विरोध इत्यर्थः।","21018":"असद्व्यपदेशात्। नासदासीदित्यन्यस्यासत्त्ववचनात्। अन्यसत्त्वं न युक्तमिति चेन्न। कुतः? यतः तन्निषेधः धर्मान्तरेण अस्वातन्त्र्यादिधर्मविशेषेण युज्यते। कुत एतत् वाक्यशेषात्। तप आसीदित्यवशिष्टवाक्यशेषादित्यर्थः।","21019":"प्रलये युक्तेः लीलया दण्डमवष्टभ्य गन्तुः पङ्गुत्वाभाववत् भगवतोऽपि लीलया स्वाधीनसाधनावलम्बस्य युक्तत्वात्। शब्दान्तरात्। तस्माच्छक्तोऽपीत्यागमविशेषाच्च उक्तं युक्तमित्यर्थः।","21020":"पटसृष्टिवच्च विश्वसृष्टिरपि कर्तृभिन्नसाधनान्तरसाध्येत्यर्थः।","21021":"यथा प्राणदेहेन्द्रियादिकं न स्वतन्त्रम्। एवं प्रकृत्यादिसाधनान्तरमपीत्यर्थः।","21022":"इति यदि तर्हीति च शेषः। इतरव्यपदेशात् जीवाद्भवन्तीति श्रुतावुक्तत्वात्। स एव कर्ता नेश्वर इति। यदि तर्हि हिताकरणादि दोषप्रसक्तिः जीवनिष्ठयोः हितानाचरण-अहिताचरणयोरदोषत्वप्रसङ्गः। जीवस्य स्वतन्त्रत्वात्ते न स्यातामिति भावः। विद्येते च ते जीवे तस्मान्न जीवः स्वतन्त्रकर्तेत्यर्थः।","21023":"तुशब्दः जीवसाम्यव्यावर्तकः। ब्रह्म तु जीवापेक्षया अधिकम्। कुतः? श्रोता मन्तेत्यादौ श्रोतृत्वादिरूपविशेषस्योक्तत्वादित्यर्थः।","21024":"चशब्दोऽपिशब्दार्थः। अश्मादिवत्। पाषाणादेरिव। अपि जीवस्य चेतनत्वेपि। तदनुपपत्तिः अस्वातन्त्र्यात् स्वतःकर्तृत्वानुपपत्तेरित्यर्थः।","21025":"उपसंहारदर्शनात् जीवेनारब्धकार्यस्य समापनदर्शनात्। स एव कर्तेति उक्तब्रह्मकर्तृत्वं नेति चेन्न। कुतः? हि यस्मात्। क्षीरवत् गोषु दुश्यमानक्षीरस्य यथा मुख्यप्राणकर्तृत्वं तथा जीवकृतोपसंहारोऽपि परमात्मकृत एवेत्यर्थः। हिशब्देनात्रार्थे अन्नमिति प्रमाणप्रसिद्धिश्च सूचिता।","21026":"एवं भूतेश्वरस्यापि देवादिवत् अदर्शनं युज्यते। कथमेतदित्यत उक्तम्। लोक इति। लोके जगति पिशाचादीनामपि अदृश्यत्वादिशक्तिर्दृष्टा। सर्वेश्वरस्य तु कि वाच्यमित्यर्थः।","21027":"वाशब्दः पक्षभेदेन दोषापादनसूचकः। जीवस्य स्वतः कर्तृत्वे सर्वकार्त्स्न्येन प्रवर्तने चाङ्गीकृते कृत्स्नप्रसक्तिः तृणादानादिसर्वकार्येष्वपि सर्वसामार्थ्यप्रवृत्तिप्रसङ्गः। तत्परिहाराय एकदेशेन प्रवृत्त्यभ्युपगमे च निरवयवत्वशब्दकोपः नित्यो निरवयव इति श्रुतिविरोधः स्यादित्यर्थः।","21028":"ईश्वरकर्तृत्वपक्षे तु कृत्स्नप्रसक्तिरित्यादिना जीवकर्तृत्वपक्षोक्तयुक्तिविरोधदोषो नास्ति। कुतः? श्रुतेस्तु योऽसौ विरुद्ध इति श्रुतेरेव। नन्वेतावता कथं युक्तिविरोधशान्तिरित्यत उक्तम्, शब्दमूलत्वादिति। ईश्वरतद्धर्माणां शब्दैकप्रमाणवत्त्वे युक्त्यविषयत्वान्न तत्र युक्तिविरोधः प्रवर्तते। जीवे तु न तथा। तस्य प्रमाणान्तरेणापि गम्यत्वादित्यर्थः।","21029":"आद्यश्चशब्दोऽवधराणे। द्वितीयः समुच्चये हिशब्दः प्रसिद्धो। तथा च हि शब्दात्। आत्मनि ईश्वर एव। एवं सकलयुक्तिविरोधनिरासकाः विचित्राः अचिन्त्याः विचित्रशक्तिरिति श्रुतिप्रसिद्धाः शक्तयः सन्ति । न जीवे। तस्माच्च जीवपक्ष एव युक्तिविरोधः नेश्वरपक्ष इत्यर्थः।","21030":"चोऽवधारणे। तथा च ये दोषा इति श्रुतौ जीवपक्षे युक्तिविरोधस्य दोषस्यैवोक्तेः नासावदोषतां नेतव्यः। किन्तु ईश्वरपक्ष एव अदोषतां नेतव्य इत्यर्थः।","21031":"यतः परमात्माख्यदेवता न केवलं सामान्यतो विचित्रशक्तिमती। किन्तु सर्वोपेता सर्वविषयसार्वकालिकशक्तिमती च। कुतः? तद्दर्शनात् सर्वैर्युक्तेति तथा श्रुतेः। अतो नेश्वरे युक्तिविरोधः शङ्कनीय इत्यर्थः।","21032":"नेत्यावर्तते। विकरणत्वात् अपाणिपादः इति श्रुत्या ईश्वरस्य हस्तादीन्द्रियशून्यत्वावगमात्। नेति चेत् ईश्वरस्य कर्तृत्वं न युक्तमिति चेन्न। कुतः? यस्मात् तदुक्तं तस्मिन्न तस्येत्याद्यागमेन तत्करणराहित्यस्य प्राकृतेन्द्रियविषयत्वमुक्तं तस्मादित्यर्थः।","21033":"ईश्वरस्य सृष्ट्यादौ प्रवृत्तिर्न स्वप्रयोजनोद्देशेन। कुतः? प्रयोजनवत्त्वात्। पूर्णानन्दत्वेन प्राप्तप्राप्तव्यत्वादित्यर्थः।","21034":"तु शब्द एवार्थे। लोकवत् लोके मत्तादिप्रवृत्तेरिवेश्वरप्रवृत्तेः। लीलाकेवल्यं केवललीलारूपत्वमेव न स्वप्रयोजनोद्देश्यत्वमित्यर्थः।","21035":"स्वातन्त्र्यसिध्यर्थमीश्वरस्य जीवेभ्यः फलदाने कमपिक्षाङ्गीकारे निर्निमित्तं वैषम्येण फलदातुस्तस्य वैषम्यनैर्घृण्ये विषमत्वनिर्दयत्वे ये प्रसक्ते ते न स्तः। कुतः? सापेक्षत्वात् ईश्वरस्य कर्मापेक्षावत्त्वाभ्युपगमात्। तत्कुतः? हि यस्मात्। पुण्येन पुण्यमिति श्रुतिः तथा दर्शयति प्रतिपादयति तस्मादित्यर्थः।","21036":"वैषम्यनैर्घृण्यादिदोषपरिहाराय ईशेनापेक्षणीयं यत्कर्म तन्नास्तीतिविशिष्टनिषेधः। कुतः? अविभागात् तस्य कर्मणः अस्वतन्त्रवस्तुभ्यः अविभक्तत्वात्। अस्वतन्त्रत्वादिति यावत्। तथा च स्वाधीनकर्मापेक्षया वैषम्यादेरपरिहार इति चेन्न। कुतः? अनादित्वात् कर्मपरम्परायाः अनादित्वादित्यर्थः। तथा चेश्वरः पूर्वपूर्वमपेक्ष्योत्तरोत्तरकर्म जीवेन कारयतीत्यङ्गीकारेण कर्मणः अपेक्षणीयत्वापत्तेः नोक्तदोष इति भावः।","21037":"इश्वरस्य कर्मापेक्षायामप्युपपद्यते स्वातन्त्र्यं युज्यत एव। कर्मणः स्वाधीनत्वात्। ननु पुनः स्वाधीनकर्मसापेक्षत्वकृतवैषम्यापात इत्यत उक्तम् उपलभ्यते चेति। स कारयेदिति श्रुत्या तादृशवैषम्यं अदोषत्वेन ज्ञायते चेत्यर्थः।","21038":"गुणदोषाभाववत्वरूपाणां सर्वेषां धर्माणाम् उपपत्तेः स्वातन्त्र्यादिना ब्रह्मणि युक्तत्वाच्च न तस्य गुणपूर्णत्वे युक्तिविरोधः शङ्कनीय इत्यर्थः।","22001":"अनुमीयत इत्यनुमानम्। साङ्ख्यानुमानकल्पितं प्रधानं न जगत्कर्तृ। कुतः? रचनानुपपत्तेः। प्रधानस्य जडत्वेन स्वतः प्रवृत्त्यनुपपत्तेः। अचेतनस्य स्वतः प्रवृत्तौ प्रमाणाभावाच्चेत्यर्थः।","22002":"अहं करोमीति चेतनस्यैव प्रवृत्तेर्दर्शनाच्च न प्रधानं जगत्कर्तृ इत्यर्थः।","22003":"अपिशब्दश्चेतनप्रवृत्त्याकर्षणार्थः। पयोऽम्बुवत् यथाऽचेतनयोः पयोऽम्बुनोः प्रवृत्तिर्दृष्टा तथा प्रधानस्याप्यस्त्विति चेन्न। कुतः? यतः तत्रापि पयोऽम्ब्वादावपि अन्ततः ईश्वरादेव प्रवृत्तिः। न स्वतः प्रवृत्तिरित्यर्थः।","22004":"व्यतिरेकानवस्थितेः न ऋते इति श्रुत्या ईश्वरव्यतिरेकेण कस्यापि कर्मणः असत्त्वावगमात्। तत एवाचेतनस्यैव स्वतः प्रवृत्तिरिति निरीश्वरसाङ्ख्यमतस्याप्रामाणिकत्वात्। अत एवानपेक्षत्वात् सद्भिरनादरणीयत्वान्न तद्विरोधो विष्णुकर्तृत्वस्येत्यर्थः।","22005":"तृणादिवत्। यथा पृथिवी जन्यतृणादिकार्ये पर्जन्यः सहकारिमात्रं तथा प्रकृतिजन्यमहदादिकार्येऽपीश्वरः अनुग्राहकः। न स्वतन्त्र इति सेश्वरसाङ्ख्यपक्षोऽपि न। कुतः? अन्यत्राभावात् ईश्वरादन्यत्र तत्प्रेरणां विना जगतोऽभावादीश्वरस्य प्रकृतिसत्तादिप्रदत्वाच्चेत्यर्थः।","22006":"नेत्यनुवर्तते। अनभ्युपगमेऽपि चार्वाकैः स्वशास्रस्य सिद्धान्तत्वानभ्युपगमे सिद्धमस्मदिष्टम्। अभ्युपगमेऽपि अर्थाभावात्। सिद्धान्तत्वव्यापकयोः अर्थशब्दितविषयप्रयोजनयोः असत्तवाङ्गीकारात् स्वव्याघातस्स्यादिति न तत्पक्षोऽपि युक्त इत्यर्थः।","22007":"पुरुषाश्मवत् यथा पुरुषसम्बन्धादचेतनं शरीरम् अश्मानयनादौ प्रवर्तते तथाऽचेतनप्रकृतिः चेतनसम्बन्धात् प्रवर्तत इति चेन्न | कुतः? यतः तत्रापि शरीरप्रवृत्तावपि चेतनस्य ईश्वरस्यैव कर्तृत्वे। न दृष्टान्ताभावः। अत इत्यर्थः।","22008":"पुरुषस्याङ्गत्वेऽङ्गीकृते सति अङ्गमङ्गीति वाक्ये अङ्गित्वस्य प्राधान्यस्य उक्त्यनुपपत्तेः। न पुरुषोपसर्जनप्रकृतिकर्तृत्वपक्षे दृष्टान्तोऽस्तीत्यर्थः।","22009":"च शब्देनाङ्गित्वानुपपत्तेरित्यस्य समाकर्षः। यथा प्राचीनपक्षान्यप्रकारेण प्रकृत्युपसर्जनपरुषकर्तृत्वस्यानुमितौ साधनेऽपि। ज्ञशक्तिवियोगात् ज्ञस्य जीवस्य शरीरसम्बन्धार्थं प्रवृत्तिशक्तिवियोगात् अङ्गित्वानुपपत्तेरेवेत्यर्थः।","22010":"विप्रतिषेधात् सकलश्रुतिस्मृतियुक्तिविरुद्धत्वात् अनीश्वरमतमसमञ्जसम् अयुक्तमित्यर्थः।","22011":"महद्दीर्घवत् वैशेषिकमते त्र्यणुकादिगतान्महत्तवात् दीर्घत्वाच्च चतुरणुकादिगतपरिमाणमुत्पद्यते। तथा ह्रस्वपरिमण्डलाभ्यामपि द्व्यणुकपरमाणूभयगतह्रस्वत्वपारिमाण्डल्यपरिमाणाभ्यामपि त्र्यणुकद्व्यणुकगतपरिमाणोत्पत्तिस्स्यादित्यर्थः। अन्यथा महत्त्वदीर्घत्वाभ्यामपि कार्योत्पत्तिर्न स्यादिति वा शब्दार्थः। तस्माद्वैशेषिकमतमनुपपन्नमिति भावः।","22012":"यतः उभयथाऽपि ईश्वरेच्छाया नित्यत्वानित्यत्वरूपपक्षद्वयेऽपि। न परमाणुषु क्रियोत्पत्तिसम्भवः। अतस्तदभावः तस्मिन् द्व्यणुकादिकार्याभावः स्यादित्यर्थः।","22013":"वैशेषिकैः अवयवावयव्यादीनां भिन्नत्वनिमित्तेन समवायाभ्युपगमात्। समवायसम्बन्धाङ्गीकारात्। साम्यात् समवाय्यसमवायिनोः अपि भिन्नत्वसाम्यात्। तत्रापि समवायाभ्युपगमे अनवस्थितेः अनवस्थानाच्च तन्मतमयुक्तमित्यर्थः।","22014":"दोषसमुच्चये चः। ईशेच्छापरमाण्वादिकारणानां सदात्वात्। वैशेषिकमते नित्यमेव सर्वदैव। भावात् कार्योत्पत्तिः स्यात्। न तु कदाचिदित्यर्थः।","22015":"किञ्च वैशेषिकमते पार्थिवाप्यतैजसपरमाणूनां रूपादिमत्त्वात्। विपर्ययः नित्यत्वविपरीतानित्यत्वं स्यात्। कुतः? दर्शनात् यद्रूपादिमत्तदनित्यमिति व्याप्तेः घटादौ दृष्टत्वादित्यर्थः।","22016":"वैशेषिकमते उभयथा च परमाणुनित्यत्वानित्यत्वरूपपक्षद्वयेऽपि। दोषात्त तद्वत् सर्वनित्यत्वकारणाभावनिमित्तकतदुत्पत्यभावस्य दोषस्य सत्त्वात् न तत्पक्षो युक्त इत्यर्थः।","22017":"अपरिग्रहात् वैशेषिकमतस्य श्रुत्यादिपरिग्रहशून्यत्वात् तद्विरुद्धत्वाच्च । तत्रात्यन्तमनपेक्षा अनादरः कार्य इत्यर्थः।","22018":"यतः समुदाये परमाणुसमुदायेऽनेकत्वसङ्ख्यारूपे मिलितानेकपरमाणुनिमित्तके अङ्गीकृते सत्यपि विरलानेकहेतुके वाऽङ्गीकृते सति। तदप्राप्तिः तस्य समुदायस्य विरलानेकहेतुकस्याप्राप्तिः अनुपपत्तिः। कुतः? अन्योन्याश्रयादिदोषादिति शेषः। तदुपपादितं टीकायाम्। अतः परमाणुपुञ्ज एव घटावयवीति बौद्धपक्षोऽपि न क्षम इत्यर्थः।","22019":"ननु परमाणुपुञ्जस्य सदा सत्त्वेऽपि नास्मत्पक्षे प्रलयानुपपत्तिः। कुतः? तद्व्यवहारादेरितरेतरप्रत्ययत्वात्। इदमिदं चेति परमाणुपरस्परापेक्षाबुद्धिनिमित्तकत्वात्। तथा च तादृशबु द्ध्यभावकाले समुदायव्यवहारादेरसत्त्वात् प्रलयोपपत्तिरिति चेन्न। कुतः? उत्पत्तिमात्रनिमित्तत्वात् परमाणूनां स्वसमुदायोत्पत्तिमात्रनिमित्तत्वात्। न तेभ्योऽपेक्षाबुद्ध्यादेरप्युत्पत्तिः सम्भवतीति मात्रशब्दार्थः। तथा च तन्निमित्तकव्यवहारादिः क्षणिकमते न कदाऽपि सम्भवतीत्यर्थः।","22020":"चोऽवधारणे समुच्चये च। नेत्यनुवर्तते। सामर्थ्यादिति शेषः। तथाच न केवलं क्षणिकमते समुदायव्यवहारानुपपत्तिः। किन्तु विशेषकार्यात्पत्तिश्च न युक्ता। कुतः? उत्तरोत्पादे च कारणस्य सदृशकार्यजननसामर्थ्यात्तेन कारणं प्रथमं स्वसदृशमुत्पाद्य पश्चाद्विसदृशकार्यमुत्पद्यताम्। को दोष इत्यतोऽप्याह। उत्तर इति। तथाच उत्तरस्य स्वसदृशकार्योत्पादे उत्पत्तौ सत्यामेव। पूर्वनिरोधात् पूर्वस्य कारणस्य नाशात्। पुनर्विसदृशकार्यजनकत्वासम्भव इत्यर्थः।","22021":"क्षणिकमते न प्रतिक्षणं कार्योत्पत्तिर्युज्यते। कुतः? असतिकारणे कार्यमुत्पद्यत इत्यङ्गीकारे प्रतिज्ञोपरोधः। तस्य तत्कार्यत्वमिति प्रतिज्ञायाः सिद्धान्तव्यवहारस्योपरोधो हानिः स्यात्। अन्यथा कारणे सति कार्यमुत्पद्यत इत्यङ्गीकारे यौगपद्यं कारणेन सह कार्याणां एकदावस्थानं प्रसज्जतेत्यर्थः।","22022":"एवं क्षणिकमते प्रतिसङ्ख्याऽप्रतिसङ्ख्यानिरोधाप्राप्तिः। प्रतिसङ्ख्याऽप्रतिसङ्ख्यानिरोधयोः प्रतिक्षणविनाशसन्तानविनाशयोः अप्राप्तिः अनुपपत्तिः। कुतः अविच्छेदात्। तद्रीत्या कार्योत्पत्तावकार्याणां चाविच्छिन्नत्वादित्यर्थः।","22023":"उभयथा कारणे सति कार्यं भवत्येवेति नियमपक्षे तदभावपक्षे च। दोषसत्त्वात् कार्यकारणविशेषकार्यानुत्पत्त्याख्यदोषात्। नान्यतरपक्षावलम्बेनार्थापत्त्या क्षणिकपक्षो युक्त इत्यर्थः।","22024":"चोऽप्यर्थे। दीपदृष्टान्तेन सत्त्वहेतुना जगति क्षणिकत्वसाधने आकाशदृष्टान्तेनाक्षणिकत्वस्यापि साधनापातः। ननु दृष्टान्ते साध्यवैकल्यमित्यत उक्तम् आकाशेऽविशेषादिति। क्षणिकत्वसाधकत्वेन परोक्तपरिमाणविशेषादर्शनादित्यर्थः। तथा च सत्प्रतिपक्षोऽयं हेतुरिति न तेन क्षणिकत्वसिद्धिरिति भावः।","22025":"तदेवेदमिति प्रत्यभिज्ञानाच्च तद्विरोधात् न सत्त्वहेतुना क्षणिकत्वसाधनं युक्तमित्यर्थः।","22026":"असतः शून्यस्य। न जगत्कर्तृत्वं युक्तम्। कुतः? प्रमाणाभावादिति शेषः। तत्कुतः? अदृष्टत्वात्। क्वाप्यसतः कारणत्वादर्शनात्। अत एवानुमानागमयोरप्यभावादित्यर्थः।","22027":"एवं सत्यसतः कार्योत्पादकत्वे अङ्गीकृते सति उदासीनानां हेयोपादेयत्वबुद्ध्यविषयाणां गगनकुसुमादीनां सकाशादपि सौरभ्यादिकार्यसिद्धिः स्यादित्यर्थः। अन्यथा शून्यादपि कार्योत्पत्तिर्न स्यादिति च शब्दार्थः।","22028":"जगत् अभावः असत् न । कुतः? उपलब्धेः सदिति प्रतीयमानत्वादित्यर्थः।I","22029":"जगत् स्वप्नादिवत् स्वाप्नवस्तुन्यारोपितजाग्रत्वादिवदप्यसन्न। कुतः? वैधर्म्यात् स्वाप्नजाग्रत्त्वस्य बाध्यत्वाख्यविलक्षणधर्मवत्त्वात् । जगति च तदभावादित्यर्थः।","22030":"जगत् भावः ज्ञानात्मकमपि न। कुतः? अनुपलब्धेः ज्ञानज्ञेययोरभेदाननुभवादित्यर्थः।","22031":"ज्ञानस्यैकक्षणावस्थायित्वाज्जगतः स्थायित्वात् तद्विरोधान्न तयोरैक्यमित्यर्थः।","22032":"सर्वप्रकारेणानुपपत्तेः बौद्धराद्धान्तस्य युक्तिशून्यत्वात् तद्विरुद्धत्वाच्च न ग्राह्यत्वमित्यर्थः।|","22033":"जैनोक्तसप्तप्रकारा एकस्मिन् वस्तुनि न युक्ताः। कुतः? असम्भवात् अप्रामाणिकत्वेन तेषामेकत्रासम्भावितत्वादित्यर्थः। सप्तप्रकारास्तु सत्त्वं, असत्त्वं, सदसत्त्वं, सद्विलक्षणत्वं, सत्त्वे सति सद्विलक्षणत्वं, असत्त्वे सति असद्विलक्षणत्वं, सदसत्त्वे सति सदसद्विलक्षणत्वमित्येवंरूपाः ज्ञातव्याः।","22034":"एवं चात्मनः कायपरिमाणेऽङ्गीकृते सत्यात्माकार्त्स्न्यं आत्मनः प्राक् पिपीलिकादेहं प्राप्तस्य तत्कायपरिमितस्य जीवस्याकार्त्स्न्यं गजगर्दभादिशरीरप्राप्तावपूर्णता स्यादित्यर्थः। एवं गजशरीरं प्राप्तस्यात्मनः पिपीलिकादेहप्राप्तावकार्त्स्न्यमाधिक्यं च स्यादित्यपि द्रष्टव्यम्।","22035":"पर्यायात् क्रमात् क्रमेण तत्तद्देहपरिमाणत्वाङ्गीकारादपि। अविरोधः नोक्तदोष इति च न युज्यते। कुतः? यतः पर्यायो न युज्यते। तदपि कुतः? विकारादिभ्यः तथा सति तत्तत्कालीनपरिमाणभेदेन वस्तुभेदात्। आत्मनो विकारित्वापत्तेः। ततश्चानित्यत्वान्निर्मोक्षत्वादिदोषप्रसङ्गादित्यर्थः ।","22036":"पूर्वसूत्रादेवं चेत्यनुषज्यते। अन्त्यावस्थितेरित्येतदावर्तते। चशब्दोऽवधारणे समुच्चये च। तथा च एवं सति आत्मनः कायपरिमाणत्वेऽङ्गीकृते अन्त्यावस्थितेः प्रसङ्ग इति शेषः। मोक्षेऽपि सतः आत्मनः शरीरसत्त्वमङ्गीकार्य स्यादित्यर्थः। कुतः? अन्त्यावस्थितेश्च अन्त्यस्य मौक्तिकपरिमाणस्यावस्थितेरवश्यमङ्गीकार्यत्वात्। अवच्छेदकशरीरं विना अवच्छेद्यपरिमाणसत्त्वायोगादिति भावः। परिमाणमेव कुत इत्यतोऽप्याह अन्त्येति। अन्त्यस्य मौक्तिकात्मस्वरूपस्य मुक्ताववस्थितेरवश्यं स्वरूपसत्त्वस्य परिमाणं विनाऽयोगादिति भावः। अस्तु मोक्षेऽपि शरीरं ततः किमित्यत उक्तं उभयनित्यत्वादिति। तथा सति उभयोः मुक्तिकालीनयोर्देहात्मनोर्नित्यत्वप्रसङ्गादित्यर्थः। अस्तु मौक्तिकशरीरनित्यत्वं ततः किमित्यत आह। ततश्च सर्वनित्यत्वं स्यादित्यापाद्य वाक्यमध्याहार्यम्। अत एव समुच्चयार्थकश्चशब्दः। सर्वेषामधुनातनशरीराणां नित्यत्वं स्यादित्यर्थः] कुत इत्यत आह अविशेषादिति। मुक्तिकालीनानाम् अधुनातनानां च शरीराणां शरीरत्वाविशेषादित्यर्थः। तस्मान्न कायपरिमाणत्वमात्मनो युक्तमिति भावः।","22037":"पत्युः पशुपतेः जगत्कारणत्वं न युक्तम्। कुतः? असामञ्जस्यात् पारतन्त्र्योत्पत्त्यादिदोषवत्त्वादित्यर्थः।","22038":"शिवस्याशरीरत्वेन जगता सम्बन्धस्यानुपपत्तेः न तस्य कर्तृत्वमित्यर्थः।","22039":"प्रलये सर्वेषां नष्टत्वात् पुनः सृष्टिकाले पशुपतेः पृथिव्याद्याश्रयानुपपत्तेश्च न तस्य जगत्कर्तृत्वमित्यर्थः।","22040":"ननु यतः साधनजातं पशुपतेः करणवत् शरीरवत् शरीरेण तुल्यम् अधिष्ठानतुल्यं च। अतो नोक्तदोष इति चेन्न। कुतः? भोगादिभ्यः शरीरकृतसुखदुःखभोगोत्पत्तिमरणादिदोषेभ्य इत्यर्थः।","22041":"यतः शिवस्य देहित्वतदभावपक्षयोः क्रमेणान्तवत्त्वं नाशवत्त्वं असर्वज्ञता न सर्वज्ञत्वं स्यात्। अतो न तद्युक्तमित्यर्थः।","22042":"न शक्तिर्जगत्कारणम्। कुतः? उत्पत्त्यसम्भवात् शक्तिशब्दितकेवलस्त्रीभ्यः अपत्योत्पत्त्ययोगादित्यर्थः।","22043":"यतः कर्तुः शक्त्यनुग्राहकशिवस्य च करणं ज्ञानादिसाधनं न। अतो न तस्य शक्त्यनुग्राहकत्वमित्यर्थः।","22044":"विज्ञानादिभावे वा शिवस्य ज्ञानेच्छादिसत्त्वेऽङ्गीकृते च। तदप्रतिषेधः तस्य शैवपक्षस्याप्रतिषेधः अनिरासः अनुमितिः कृता स्यात्स <qt>'च दूषित एवेत्यर्थः।२१७।","22045":"सकलश्रुतिस्मृतिविरुद्धत्वाच्च शाक्तेयमतमसमञ्जसम् अयुक्तमित्यर्थः।२१८।","23001":"वियत् आकाशमनुत्पत्तिमन्न किन्त्वीशादुत्पत्तिमदेव। कुतः? अश्रुतेः वियदनुत्पत्तौ श्रुत्यभावादित्यर्थः।","23002":"आकाशोत्पत्तौ <qt>'आत्मन आकाशः सम्भूत'</qt> इति श्रुतिरस्त्येवेत्यर्थः।","23003":"<qt>'अनादिर्वाऽयमाकाश'</qt> इति श्रुतिर्गौणी अमुख्यानादित्वपरा। कुतः? असम्भवात्। तस्याः मुख्यार्थत्वे बहुलोत्पत्तिश्रुत्ययोगादित्यर्थः।","23004":"<qt>'अथ ह वाव नित्यानि'</qt>ति श्रुतिबलाच्चानादित्वश्रुतिगोणार्थेत्यर्थः।","23005":"चोऽवधारणे। ब्रह्मशब्दवत् यथा एकस्यैव ब्रह्मशब्दस्य विष्णौ मुख्यत्वं जीवे त्वमुख्यताऽस्ति। तथा एकस्यैव नित्यत्वबोधकशब्दस्य ब्रह्मणि मुख्यार्थता स्यात्। भवेदित्यर्थः।","23006":"आकाशस्य मुख्यानुत्पत्त्युक्तौ प्रतिज्ञाहानिः स इदं सर्वमसृजतेति विष्णोः स्रष्टृत्वप्रतिज्ञाहानिः स्यात्। कुतः? अव्यतिरेकात् आकाशस्य सर्वशब्दार्थानतिरिक्तत्वात्। किञ्च यतः शब्देभ्यः आत्मा वा इदमित्यादिस्पष्टश्रुतिभ्यश्च ब्रह्मण एव मुख्यानुत्पत्तिः। न त्वन्यस्येत्यवसीयते अत उक्तं युक्तमित्यर्थः।","23007":"यावच्छब्दोऽवधारणे। यावद्विकारमित्यव्ययम्। तुशब्दश्चशब्दार्थे। तथा च यतः यावद्विकारं विक्रियमाणमेव वस्तु। विभागः विभागशब्दिताल्पशक्तिमत्। न त्वन्यदिति नियमः सिद्धः। अतो लोकवत् लोक इव । यथा लोके घटादौ विभक्तत्वात् विकारित्वमङ्गीकृतं तथाऽऽकाशादेरपि विभक्तत्वहेतुना विकारित्वं सिध्यति। तत एव सादित्वमपि सिद्ध्यतीत्यर्थः।","23008":"एतेन पूर्वोक्तविभक्तत्वादिहेतुना। मातरिश्वा मुख्यवायुः। र्व्याख्यातः उत्पत्तिमत्त्वेनोक्त इत्यर्थः।","23009":"तुशब्दोऽवधारणे। सतः विष्णोः। असम्भवः अनुत्पत्तिरेव। न तु असतः सदजायतेति श्रुत्या असतस्सकाशादुत्पत्तिर्वाच्या। कुतः? अनुपपत्तेः।अतो विष्णोरसदुत्पत्तेरयोगादित्यर्थः।","23010":"तेजस्तेजोभूतम्। अतः ब्रह्मण एवोत्पद्यते न वायोः। कुतः? हि यस्मात् तत्तेजः इति श्रुतिः तथा उक्तप्रकारेणाऽह वक्ति तस्मादित्यर्थः।","23011":"अत्रापि अतः तथाह्याहेत्यनुवर्तते। तथा च आपः अतः विष्णोरेवोत्पत्तिमत्यः। न त्वन्यतः। कुतः? हि यस्मात् ब्रह्मैवेदमिति श्रुतिस्तथाऽऽह तस्मादित्यर्थः।","23012":"पृथिवी पृथिव्येव ता अन्नमसृजन्तेति श्रुतिः। तथाऽन्नशब्देनोच्यते न प्रसिद्धान्नम्। कुतः? अधिकाररूपशब्दान्तरादिभ्यः अधिकारशब्दित भूतप्रकरणात् रूपशब्दोक्तकृष्णरूपस्य च श्रवणात्। शब्दान्तरं शब्दविशेषः पृथिवी वाऽन्नमिति श्रुतिविशेषाच्चेत्यर्थः। अपौरुषेयत्वेनादोषस्य वाक्यस्य नाप्रामाण्यमित्यादियुक्तिरादिशब्दार्थः।","23013":"तुशब्दोऽवधारणे। अभिध्यानशब्देनेच्छोच्यते। तच्छब्देन विष्णुर्गृह्यते। तथा च स विष्णुरेव संहारकर्ता न रुद्रः। कुतः? तदभिध्यानात् <qt>'तस्याभिध्यानात्'</qt> इति श्रुत्युक्तत्वात् तस्य विष्णोः अभिध्यानरूपशब्दज्ञापितसंजिहीर्षाविशेषितादनादिबन्धसंहारेच्छारूपात्तल्लिङ्गादेव। सादिजगत्संहतृत्वसाधकादेवेत्यर्थः। एवकारस्तु भाष्यरीत्या किमु श्रुतिभ्य इति कैमुत्यसूचकः।","23014":"तुशब्दोऽवधारणे। अत इत्यावर्तते। अतः उत्पत्तिक्रमात्। विपर्ययेण वैपरीत्येन। क्रमः लयक्रमः। न तूत्पत्तिक्रमेण। कुतः? अत एव व्युत्क्रमादिति श्रुतेरेव। किञ्च उपपद्यते युज्यते चायं व्युत्क्रमः। कुतः? पूर्वोत्पन्नानां उत्तरोत्पन्नेभ्योऽधिकसामर्थ्येन तेषाम् अधिककालावस्थानस्य युक्तत्वादित्यर्थः।","23015":"विज्ञानमनसी विज्ञानतत्त्वमनस्तत्त्वे। अन्तरा विना। अन्यत्र क्रमेण व्युत्क्रमेण लयः न तयोरपि। कुतः? तल्लिङ्गात् मनसश्च विज्ञानमित्यत्र विज्ञानात् पूर्वोत्पन्नतया भूतस्यापि मनसः यच्छेद् वाङ्मनसीति पूर्वमेव लयोक्तिरूपसाधकदर्शनादिति चेन्न। कुतः? अविशेषात् विज्ञानमनस्तत्त्वयोर्यथोत्पत्तिलय इत्यत्र विशेषप्रमाणाभावादित्यर्थः।","23016":"चराचरव्यपाश्रयः चराचरशब्दितेन्द्रियतद्वृत्तिज्ञानविषयसाधारणः। तद्व्यपदेशस्तु मनसश्च विज्ञनमिति श्रौतव्यवहारस्तु। भाक्तः एकदेशः मनोविज्ञानशब्दार्थैकदेशभूतेन्द्रियवृत्तिज्ञानविषयक एव न तत्त्वविषयकः। कस्मान्निमित्तात्? तद्भावभावित्त्वात्। तस्याऽवृत्तिः तस्मिन् चराचरशब्दितचेतनाचेतनविषये तद्भावेन मनोभावेन आलोचनेन भावित्त्वात् उत्पद्यमानत्वात्। अतो नोक्तलिङ्गदर्शनं बाधकमित्यर्थः।","23017":"आत्मा परमात्मा न विलीयते। कुतः? अश्रुतेः तल्लयस्य क्वाप्यश्रवणात्। किञ्च ताभ्यः स नित्यो निर्गुणः इत्यादिश्रुतिभ्यः नित्यत्वात् विष्णोर्नित्यत्वावगमाच्च न तस्य नाश इत्यर्थः।","23018":"जानातीति ज्ञः जीवोऽपि। अतः विष्णोः उत्पद्यत एव। कुतः? अत एवाविनष्टा एवोत्पद्यन्त इति श्रुतेरेवेत्यर्थः।","23019":"अनादिनित्यस्यापि जीवस्येशाधीनत्वदेहवत्त्वरूपोत्पत्तेः युक्तत्वाच्च जीव उत्पत्तिमानेवेत्यर्थः।","23020":"सोऽस्मादित्यादिवाक्योक्तदेहोत्क्रमणं लोकान्तरगमनैतल्लोकागमनरूपहेतूनां सकाशात् अणुरेव जीवः न विभुरित्यर्थः।","23021":"चशब्द एवार्थः। जीवः स्वात्मना स्वतन्त्रपरमात्मनैव तत्प्रेरणयैवोत्क्रान्त्यादिमान्न स्वतः। कुतः? उत्तरयोः सकाशात् स एतेनैव स्वात्मना एष ह्येनं जीवमिति उत्तरवाक्यबलादित्यर्थः।","23022":"ननु न जीवोऽणुः। कुतः? अतच्छ्र्ुतेः व्याप्ता ह्यात्मान इत्यणुत्वविरुद्धव्याप्तत्वश्रुतेः श्रवणादिति चेन्न। कुतः? इतराधिकारात् परमात्मप्रकरणात्। तथा च व्याप्तत्वश्रुतेः परमात्मविषयत्वात् नाणुत्वबाधकत्वमित्यर्थः।","23023":"चः समुच्चये। न केवलं प्रकरणबलाद् व्याप्तत्वश्रुतिर्विष्णुपरा। किं तर्हि एषोह्यात्माऽध्युद्गतो मानशक्तेरिति वाक्यस्थस्वशब्दगृहीतब्रह्मवाचकात्मशब्दादुन्मानशब्दितापरिमितत्वलिङ्गाच्च व्याप्तत्वश्रुतिर्विष्णुपरैव न जीवपरेत्यर्थः।","23024":"चन्दनवत् चन्दनरस इव। यथा चन्दनबिन्दोरेकदेशपतितत्वेऽपि स्वांशैः शरीरव्याप्तिः। तथाऽविरोधः जीवस्याणुत्वेऽपि स्वांशैर्देहव्याप्तौ न विरोध इत्यर्थः।","23025":"ननु युक्तं चन्दनबिन्दोः शरीरे व्याप्तत्वम्। कुतः? अवस्थितिवैशेष्यात् देहे क्वचित्प्रदेशे सम्यगवस्थानसत्त्वात् न तथा जीवस्य तदभावादिति चेन्न। कुतः? यतः हृदि हि हृदि ह्येष इति श्रुतिः जीवस्यापि हृदि सम्यगवस्थानमवयवान्तरे त्वसम्यगवस्थानाङ्गीकारादित्यर्थः।","23026":"वाशब्दः प्रकारान्तरे। आलोकवत्प्रदीपस्येव। यथा दीपस्य प्रभया व्याप्तिः। तद्वदणोरपि जीवस्य। गुणात् प्रकाशगुणात् व्यप्तिर्युज्यत इत्यर्थः। अविरोध इति सूत्रोक्तांशतो व्याप्तिः देवानां, गुणाद्वेति सूत्रोक्तप्रकाशतो व्याप्तिस्तु मनुष्याणामिति विवेको द्रष्टव्यः।","23027":"चशब्दो अचिन्त्ययेति स्मृतिसमुच्चायकः। गन्धवत् गन्धस्येव। यथा पुष्पगन्धस्य स्वांशैरव्यतिरेको विभागस्तथा अणोरपि जीवस्य स्वांशैः ईशशक्त्या व्यतिरेको युज्यते। कुतः? एतत्प्रतिपादयति यतो अथेति श्रुतिः तथा दर्शयति अत एवेत्यर्थः।","23028":"जीवः परमात्मना पृथक् भिन्नः। कुतः? उपदेशात् भिन्नोऽचिन्त्य इति श्रुतेरित्यर्थः।","23029":"प्राज्ञवत् ब्रह्मण इव। यथा प्राज्ञे ब्रह्मणि सर्वं खल्विदं ब्रह्मेति, जगदभेदोक्तिः। तथा जीवे तद्व्यपदेशः तत्त्वमसीति ब्रह्मैक्योक्तिर्युज्यते। कुतः? तद्गुणसारत्वात् जीवस्य ब्रह्मगुणसदृशचिदानन्दादिगुणस्वरूपत्वान्निमित्तादित्यर्थः।","23030":"यावदात्मभावित्वाच्च जीवस्य यावत्परमात्मसत्त्वात्। नित्यत्त्वादिति यावत्। न दोषः सोऽनादिनेति पुण्यपापसम्बन्धबोधक श्रुत्यप्रामाण्यदोषो नास्ति। कुतः एतत्? तद्दर्शनात् तस्य नित्यत्वस्य नित्यो जीव इति श्रुतावुक्तत्वात्च आत्मा नित्यः जीव इति स्मृतिद्वयाच्चेत्यर्थः।","23031":"तुशब्द एवार्थे । पुंस्त्वादिवत् पुंस्त्वादेरिव पुरुषयोषिदादीनामपत्योत्पत्तिशक्तिस्वरूपत्वेऽपि कालविशेषे तदभिव्यक्तिः। तथा सतः जीवस्वरूपत्वेन मुक्तेः पूर्वमपि विद्यमानस्यैवास्य ज्ञानानन्दादेरभिव्यक्तियोगात् मुक्तावभिव्यक्त्या निमित्तभूतया योगात् आनन्दीभवतीति श्रुत्युपपत्तेः न जीवस्यानन्दादिरूपत्वे तच्छ्रुतिविरोध इति जीव आनन्दादिरूप एवेत्यर्थः।","23032":"वाशब्दो व्यवस्थितविकल्पार्थः। उपलब्धिरनुभवः। अन्यथा जीवस्यानन्दादिरूपत्वमङ्गीकृत्य आवरणानङ्गीकारे नित्योपलब्ध्यनुपलब्धिप्रसङ्गः। यथायोग्यमन्वयः। मुक्तियोग्यानां नित्यमानन्दानुभवः स्यात्। तमोयोग्यानां न कदाप्यानन्दानुभवः स्यात्। किन्तु स्वरूपदुःखानुभव एव स्यात्। एवं मध्यममनुष्याणामन्यतरनियमः अन्यतरयोः सुखदुःखानुभवयोः नियमः साम्यमेव स्यात्। प्रतिबन्धकीभूतावरणगतादित्यर्थः। तस्माज्जीवस्यावरणमङ्गीकार्यमिति भावः। २५० ||","23033":"जीवोऽपि कर्ता। कुतः? तथा सत्येव शास्त्रार्थवत्त्वात् विधिनिषेधरूपशास्त्रस्य प्रयोजनवत्त्वात् अन्यथा वैयर्थ्यप्रसङ्गादित्यर्थः।","23034":"मुक्तावपि जक्षन्क्रीडन्निति विहारकर्तृत्वोक्तेः जीवः परमार्थत एव कर्ता। न काल्पनिककर्तेत्यर्थः।","23035":"जीवस्य मोक्षार्थे साधनाद्यनुष्ठानदर्शनात् ततः फलदर्शनाच्च न जीवः संसारेऽपि काल्पनिककर्तेत्यर्थः।","23036":"क्रियायां आत्मानमेव लोकमुपासीतेत्युक्तोपासनक्रियायां व्यपदेशात् जीवस्य कर्तृत्वोक्तेश्च। जीवः कर्ता न चेत् कर्तृत्वं न चेत्। निर्देशविपर्ययः निर्देशस्य जीवस्य कर्तृत्वेनेश्वरस्य कर्मत्वेन वचनस्य विपर्ययः आत्मैवोपासीतेत्येवंरूपवैपरीत्यं स्यादित्यर्थः।","23037":"उपलब्धिवत् उपलब्धाविव। यथा जीवस्योपलब्धौ ज्ञाने। अनियमः स्वेच्छानुसारेण ज्ञानालाभः। तथा क्रियायामपि अनियमो युक्त इत्यर्थः।","23038":"ईशजीवयोः शक्तिविपर्ययात् पूर्णापूर्णरूपशक्तिभेदमपेक्ष्य कर्तृत्वमपि स्वतन्त्रपरतन्त्रभेदभिन्नमित्यर्थः। यद्वा ईश्वरवत् जीवे पूर्णशक्त्यभावान्न तस्य स्वतन्त्रकर्तृत्वमित्यर्थः।","23039":"समाधिरलंबुद्धिस्तदभावात् न जीवस्य स्वतन्त्रकर्तृत्वं किन्तु परतन्त्रकतृत्वमेवेत्यर्थः।","23040":"दार्ष्टान्तिकसमुच्चये चशब्दः । यथा तक्षा वर्धकिः। उभयथा प्रासादादिकारयितृप्रेरितत्वेन तत्कर्तृत्वेन च व्यपदिश्यते तथा ईश्वरनियतोऽपि जीवः कर्तेति वक्तुं शक्यत इत्यर्थः।","23041":"जीवस्य कर्तृत्वशक्तिः परात्तु परामात्मानमनुसृत्यैव तदधीनैवास्ति। कुतः? तच्छ्रुतेः। कर्तृत्वं कारणत्वं चेति जीवकर्तृत्वस्येशाधीनत्वश्रवणादित्यर्थः।","23042":"तुरवधारणे। यतः परमात्मा विहितप्रतिषेधावैयर्थ्यादिभ्यः। तादर्थ्ये चतुर्थी। विधिनिषेधशास्राऽवैयर्थ्याय स्वस्य वैषम्यनैर्घृण्यपरिहाराय च। कृतप्रयत्नापेक्षः जीवकर्मप्रयत्नयोग्यतामपेक्षमाण एव जीवं प्रेरयति न त्वनपेक्षः सन् अतो जीवशक्तेरीशाधीनत्वेऽपि तस्यापेक्षितकृतिमत्त्वमस्त्येवेत्यर्थः।","23043":"जीवः परमात्मनोंऽश एव । पितापुत्रत्वादिसम्बन्धेन केवलं तदुपजीवकस्वरूपांशत्वेन च न तु न कदाचित् ईश्वरवत् उपजीव्यः। कुतः? नानाव्यपदेशात्। मां रक्षत्वित्यादौ पितृत्वभ्रातृत्वादिनानाप्रकारेण जीवस्येशसंबन्धित्वोक्तेः। किञ्च यतः एके शाखिनः अन्यः परोऽन्यो जीव इत्यादिना एनं जीवं परात् अन्यथा भिन्नत्वेनाधीयते पठन्ति। यतः अन्ये च शाखिनः ब्रह्म दाशाः इत्यादिना ब्रह्मणो दाशकितवादित्वं दाशकितवशब्दितजातिविशेषयुक्तजीवप्रभृतिभावम्। तदभेदमिति यावत्। दाशकितवादेव चाब्रह्मत्वमधीयते। अतोंऽशत्वरूपांशत्ववानित्यर्थः।","23044":"पादोऽस्येति श्रुतेश्च जीवः परमात्मांश इत्यर्थः।","23045":"जीवस्यांशत्वं कृष्णादिभिः ममैवांशः इति स्मृत्या कथ्यते चेत्यर्थः।","23046":"जीवः प्रकाशादिवत्खद्योताद्यभिमानितेजोंऽशवत्। परमात्मनो भिन्नांशः। परः मत्स्यादिरूपी विष्णुस्तु। नैवं जीववद्भिन्नांशो न। किन्तु प्रकाशादिवत्। कालाग्न्याद्यभिमानितेजोंऽशवत् ईशाभिन्नांश एवेत्यर्थः।","23047":"स्मर्तारः जीवेशयोः भिन्नांशत्वाभिन्नांशत्वे एते स्वांशकलाः इत्यादिस्मृत्या कथयन्ति चेत्यर्थः।","23048":"यतो ज्योतिरादिवत् चक्षुर्गालकादिस्थितापभ्रष्टदेवतादेः तत्तद्देहसम्बन्धात्सूर्यवरुणाद्यनुज्ञया तत्प्रवृत्त्यादेरिव जीवस्यापि तत्तद्देहसम्बन्धाद्धेतोः। अनुज्ञापरिहारौ परमात्मानुज्ञाधीनप्रवृत्तिबन्धपरिहारौ न तथा मत्स्यादेः। किन्तु ज्योतिरादिवत् सूर्यप्रभाद्यभिमानिनः यथा तदनधीनप्रवृत्त्यादिमत्त्वं तथेशाधीनप्रवृत्तिरेव अतोऽपि जीवः परमात्मनो भिन्नांशः, मत्स्यादिस्तु अभिन्नांश इति व्यवस्थासिद्धेत्यर्थः।! २६६।","23049":"असन्ततेः जीवस्य सम्यक्शक्त्यभावात् मत्स्यादीनां तु तद्भावात्। अव्यतिकरः जीवेशयोर्भिन्नाभिन्नांशत्वमित्युक्तार्थस्य व्यत्यासाभाव इत्यर्थः।","23050":"चः समुच्चये। यतो जीवः परस्य आभास एव प्रतिबिम्ब एव। मत्स्यादिस्तु न तथा। अतोऽप्युक्तस्य न व्यत्यास इत्यर्थः।","23051":"अदृष्टपदोपलक्षितविद्याकर्मसंस्काराणामनियमात्। नियमो नामैकप्रकारता। अनियमोऽनेकप्रकारता। तथाच वैचित्र्यात् प्रतिबिम्बभूतजीवानामपि देवदानवमानवादिवैचित्र्यं युज्यत इत्यर्थः।","23052":"यतोऽभिसन्ध्यादिषु कामक्रोधादिदोषेष्वपि एवमदृष्टादिवैचित्र्यादेव वैचित्र्यं वाच्यम्। अतः आवश्यकत्वाददृष्टवैचित्र्यमेव जीववैचित्र्यकारणम्। न दोषादिवैचित्र्यमित्यर्थः।","23053":"ननु प्रदेशात् स्वर्गभूम्यादिस्थानवैचित्र्यादेव सुरनरादिजनवैचित्र्यमस्तु नादृष्टवैचित्र्यादिति चेन्न। कुतः? अन्तर्भावात् स्थानवैचित्र्ये किं कारणमिति कारणान्वेषणे तत्कारणस्यादृष्टवैचित्र्य एवान्तर्भावात् तद्रूपत्वात् । अतः आवश्यकत्वाददृष्टवैचित्र्यमेव सुरनरादिवैचित्र्यनियामकमित्यर्थः।","24001":"यथा आकाशादयः विष्णोरुत्पद्यन्ते। तथा प्राणाः इन्द्रियाण्यपि उत्पद्यन्त एव न त्वनुत्पत्तिमन्तीत्यर्थः।","24002":"प्राणा एवानादय इत्यनादित्वश्रुतिः गौणी अमुख्या सूक्ष्मरूपेणानुत्पत्तिविषया। कुतः? असम्भवात् इन्द्रियाणां मुख्यानादित्वायोगात्। एतस्मादिति श्रुत्ययोगाच्चेत्यर्थः।","24003":"स इदं सर्वमसृजतेति प्रतिज्ञानुपरोधात् प्रतिज्ञानुसाराच्च प्राणा उत्पाद्यन्त इत्यङ्गीकार्यमित्यर्थः।","24004":"तदनुत्पत्तीति स्मृतिसमुच्चये चशब्दः। तस्य मनसः। तेभ्योऽन्येन्द्रियेभ्यः प्राक् पूर्वम् उत्पन्नत्वेन। श्रुतेः मनः सर्वेन्द्रियाणि चेति श्रवणात्। मन उत्पत्तिमदेव न त्वनुत्पत्तिमदित्यर्थः।","24005":"वाचः वागिन्द्रियस्य तत्पूर्वकत्वात् <qt>'मन एव पूर्वरूपम्'</qt> (ऐ.आ. ३. १.१) मनःकारणकत्वश्रवणाद् वागिन्द्रियमुत्पत्तिमदेव न त्वनुत्पत्तिमदित्यर्थः।","24006":"चशब्दः सप्तप्राणास्त्ववगतेरिति प्रमाणसमुच्चये। गतैः ज्ञानस्य। जनकानीन्द्रियाणि सप्त सप्तसङ्ख्याकानीति निर्णय एव। न त्वनिर्णयः। कुतः? विशेषितत्वात् सप्तप्राणा इति श्रुतौ गुहाशयां बुद्ध्यर्थं निहिताः विशेषणयुक्ततया निर्दिष्टत्वादित्यर्थः।","24007":"तुशब्दो वैलक्षण्यद्योतकः। यतो हस्तादयस्तु हस्तादीन्द्रियाणि तु। स्थिते स्थितं कर्म। तादर्थ्ये सप्तमी। कर्मार्थानि। अतोः अस्मद्वैलक्षण्यात्तानि। एवं ज्ञानेन्द्रियसहभावेन न पठितानि। अतस्तेषां सप्तता सिद्धैवेत्यर्थः।","24008":"प्राणाः इन्द्रियाणि अणवः स्वतोऽणूनीत्यर्थः। न केवलमणूनि किन्तु तेजसा व्याप्तानि चेति चशब्दार्थः।","24009":"यथेतरे प्राणा उत्पद्यन्ते एवं श्रेष्ठः मुख्यप्राणोऽपि विष्णोरुत्पद्यत एव। न त्वनुत्पत्तिमानित्यर्थः।","24010":"वायुक्रिये बाह्यवायुचेष्टाख्यकर्मणी न। एतस्मादिति प्राणोत्पत्तिश्रुतिप्रतिपाद्ये न भवतः। किन्तु मुख्यवायुरेव तत्प्रतिपाद्यः। कुतः? पृथगुपदेशात् स प्राणमसृजतेत्यादौ मुख्यवायूत्पत्तेः वायुक्रियोत्पत्तिभ्यां सकाशात् पृथक् श्रवणादित्यर्थः।","24011":"तुशब्द एवार्थे। मुख्यप्राणोऽपि चक्षुरादिवत् परमात्माधीन एव न तु स्वतन्त्रः। कुतः? तत्सहशिष्ट्यादिभ्यः तैश्चक्षुरादिभिः सह मुख्यवायोरपि सर्वं ह्योवैतदिति श्रुतौ पराधीनत्वोक्तेः सर्वकर्तेत्यादिवचनोक्तयुक्तिभ्यश्चेत्यर्थः।","24012":"मुख्यप्राणस्य करणत्वात्। कर्तृप्रयोज्यत्वरूपकरणाभिनन्नत्वात् चक्षुरादीनां तद्रूपत्वाच्च अस्मादेव वैलक्षण्यान्मुख्यस्येतरेभ्य उत्तमत्वसिद्धेः। न दोषः मुख्यप्राणस्वातन्त्र्यवाचिश्रुतेरवान्तरेश्वरपरत्वाभावदोषो नास्ति। कस्मादेवं कल्प्यत इति चेत्। हिं यस्मात् तानि ह वा इति श्रुतिस्तथा उक्तप्रकारेण दर्शयति ज्ञापयति। तस्मादित्यर्थः।","24013":"मनोवत् मनस इव। यथा मनसः मनोबुद्ध्यहङ्कारचित्तचेतनाख्यपञ्च प्रकारोपेतत्वं तथा मुख्यप्राणोऽपि पञ्चवृत्तिः प्राणापानादिपञ्चरूपवान्। कुतः? यस्मात् अथ पञ्चवृत्त्येति श्रुतौ तथा व्यपदिश्यते प्रतिपाद्यते। तस्मादित्यर्थः।","24014":"मुख्यप्राणः प्राणरूपेणाणुः वायुरूपेण व्याप्तश्चेत्यर्थः।","24015":"ज्योतिराद्यधिष्ठानमित्यावर्तते। तत्त्वित्यन्वयः। तथा च ज्योतिराद्यधिष्ठानमग्न्यादिभूतप्रेरकं तत् ब्रह्मैव। ज्योतिराद्यधिष्ठानं च चक्षुरादिप्रेरकं न जीवः। कुतः? तदामननात् यश्चक्षुषि तिष्ठन्नित्यादिना तथा प्रतिपादनादित्यर्थः।","24016":"परमात्मा स्वप्रयोज्यैरेव चक्षुरादिभिः करणैः प्राणवता जीवेन कर्त्रा दर्शनादि कारयति न जीवप्रयोज्यैः। कुतः? शब्दात् एष ह्येनेनेति श्रुतेरित्यर्थः।","24017":"चक्षुरादीनां ब्रह्मकरणत्वेऽपि तस्य जीवस्य करणस्य च तयोः सम्बन्धस्य च नित्यत्वात्। तद्विवक्षया जीवकरणत्वश्रुतिरप्युपपद्यत इत्यर्थः।","24018":"श्रेष्ठात् मुख्यप्राणात् अन्यत्र ये प्राणाः। त एवेन्द्रियाणि न तु मुख्यप्राणोऽपि। कुतः? तद्व्यपदेशात् द्वादशैवेन्द्रियाणीति श्रुतौ तथोक्तत्वादित्यर्थः।","24019":"मुख्यप्राणस्य सर्वकर्तृत्वकारयितृत्वरूपभेदकधर्मस्यान्येषां तदभावस्य स्थित एव हीति श्रुतौ श्रुतत्वान्न तस्य चक्षुराद्यविशेष इत्यर्थः।","24020":"मुख्यप्राणस्य तदितरप्राणानां च केवलेश्वराधीनत्वेश्वरजीवोभयाधीनत्वरूपवैलक्षण्यसत्त्वाच्च न तस्येन्द्रियत्वं किन्तु चक्षुरादीनामेवेत्यर्थः।","24021":"तु शब्दोऽवधारणे। सञ्ज्ञामूर्तिक्लृप्तिः नामरूपात्मकदेहेन्द्रियप्रपञ्चोत्पत्तिः। त्रिवृत्कुर्वतः पृथिव्यप्तेजसां मिश्रीभावं कुर्वतः परमात्मनः सकाशादेव भवति। न विरिञ्चात्। कुतः? उपदेशात्सर्वाणि रूपाणि विचित्य धीर इति श्रुतेरित्यर्थः।","24022":"भौममित्युपलक्षणम्। यच्छरीरे कठिनं मांसादि तदेव भौमं पार्थिवं न सर्वशरीरम्। किं तर्हि यथाशब्दं यत्कठिनं सा पृथिवीति श्रुतिमनुसृत्य। शरीरे इतरयोः अप्तेजसोश्च कार्यं शोणितमज्जादिरूपमङ्गीकार्यम्। यथा मांसादिकं भौमं पृथिवीकार्यम्। न केवलं पृथिवीकार्यं किं नामेतरयोरप्तेजसोश्च कार्यं यथाश्रुत्यङ्गीकार्यमित्यर्थः।","24023":"पार्थिवमाप्यं तैजसमिति विशेषोक्तिस्तु वैशेष्यात् पृथिव्यादिभूतानां तत्तच्छरीरविशेषसंयोगमपेक्ष्य युज्यते। अतः न तद्विरोध इत्यर्थः | एतदध्यायोक्तसर्वस्यार्थस्यावधारणार्थमध्यायान्ते द्विरुक्तिः।","31001":"तदन्तरप्रतिपत्तौ शरीरान्तरप्राप्त्यर्थम्। जीवः सम्परिष्वक्तः पृथिव्यादिभूतसंयुक्त एव। रंहति इमं देहं परित्यज्य लोकान्तरं गच्छतीति ज्ञायते। कुतः? प्रश्ननिरूपणाभ्यां वेत्थ यथेति श्वेतकेतुमृषिं प्रति प्रवाहणस्य राज्ञः प्रश्नात्। तथा इति त्विति प्रवाहणोक्तपरिहाराच्चेत्यर्थः।","31002":"जीवः सर्वभूतपरिष्वक्त एव गच्छति। नाद्भिरेव। आप इति विशेषोक्तिस्तु त्र्यात्मकत्वात् अपां क्षितिसलिलानलात्मकत्वात्। तेष्वप्यपां भूयस्त्वात्। बाहुल्यात् युज्यते। अतो न तद्विरोध इत्यर्थः।","31003":"भूतव्याप्तप्राणशब्दितेन्द्रियाणां जीवेन सह गमनश्रवणाच्च। जीवो भूतसम्परिष्वक्त एव गच्छतीत्यर्थः।","31004":"अग्न्यादिगतिश्रुतेः प्राणानां यत्रेति अग्न्यादीन्प्रति गमनस्योक्तेर्न जीवेन सह गमनमिति चेन्न । कुतः? भाक्तत्वात् यत्रेति श्रुतेः प्राणभागविषयत्वादित्यर्थः।","31005":"प्रथमे तस्मिन्नित्युपक्रमे। प्रथमे द्युनामके। प्रथमाग्नौ होमश्रवणात् भूतानां जीवसाहित्यश्रवणाभावाच्च। न जीवो भूतसहितो गच्छतीति चेन्न। कुतः? हि यतः। ता एव प्रस्तुता आप एवोपक्रमगतश्रद्धाशब्देनोच्यन्ते अतः । तत्कुतः उपपत्तेः आपः पुरुषवचसो भवन्तीत्युपसंहारोपपत्तेरित्यर्थः।","31006":"अश्रुतत्वात् भूतानां जीवेन सह गमनस्य अग्निं वागप्येतीतिवत् प्रत्यक्षश्रवणाभावान्न तेषां सह गमनं इति चेन्न। कुतः? अथैनमिति श्रुत्या इष्टादिकारिणां यागहोमकृताम्। प्रतीतेः प्रत्यक्षत एव भूतवियोगसहयोगयोरवगमादित्यर्थः।","31007":"काम्यकर्मिणां उक्तममृतत्वं भाक्तं अमुख्यम्। कुतः? अनात्मवित्त्वात् तेषां ब्रह्मज्ञानित्वात्। वाशब्देन जिज्ञासुज्ञानिकृताकाम्यकर्मजन्यामृतत्वमपि न संसारनिवृत्तिरूपमुख्यामृतत्वरूपम्। किन्तु अन्तःकरणशुद्ध्यानन्दातिशयरूपनिरतिशयपरममुख्यमिति पक्षद्वयं सूचयति। कुत एतत् हि यस्मादमृतो वेति स एनमिति कर्मणा इति आत्मानमिति च श्रुतिः तथा उक्तार्थान् दर्शयति प्रतिपादयति तस्मादित्यर्थः।","31008":"कृतात्यये कृतस्य कर्मणः स्वर्गादौ भोगेन अत्यये क्षये सति। पुनः अनुशयवान् भुक्तशेषवानेवेमं लोक प्रत्यागच्छतीति ज्ञायते। कुतः? दृष्टस्मृतिभ्याम्। ततः शेषेणेति दृष्टशब्दितश्रुतेः। भुक्तशेषेति स्मृतेश्चेत्यर्थः।","31009":"जीवेन यथा येन मार्गण स्वर्गादिकम्। इतं प्राप्तम्। तथा तेन। अनेवं अन्येन मार्गेण च। जीव इमं लोकमागच्छतीत्यर्थः।","31010":"गतागतं न यज्ञादेर्भवति। किन्तु चरणात् यज्ञाङ्गभूताचारादेव। चरणाचार इति श्रुतेः इति चेन्न। कुतः? यतः श्रुतिः तदुपलक्षणार्था जहत्स्वार्थलक्षणया यज्ञाचारोभयप्रतिपादिकेति कार्ष्णाजिनिराचार्यो मन्यतेऽत इत्यर्थः।","31011":"उपलक्षणार्थत्वे चरणशब्दस्य आनर्थक्यम्। कुतः? रमणीयकपूयपदाभ्यामेव कर्मोपलक्षणसम्भवात् इति चेन्न। कुतः? तदपेक्षत्वात् तस्य साध्वसाधुयज्ञादिमत्त्वस्य तदपेक्षत्वात् आचारादिसापेक्षत्वात्। तथा च तद्वोधार्थं तत्पदसार्थक्यं सम्भवतीत्यर्थः।","31012":"सुकृतदुष्कृते साध्वसाधुकर्मणी एव श्रुतिस्थचरणशनब्दवाच्ये न तु तदङ्गाचरणमिति बादरिराचार्यो मन्यत इत्यर्थः। तुशब्दात्स्वशब्दात्स्वसिद्धान्तोऽपि स एवेति सूचयति।","31013":"च शब्दो दुःखान्तरसमुच्चये। न केवलमिष्टादिकारिणामेव गतागतं किन्त्विष्टशब्दितयागादिकर्मविरुद्धपापकारिणामपि। कुतः? यतः श्रुतं तद्य इहेति श्रुत्या तथोक्तम्। अत इत्यर्थः।","31014":"तु शब्दोऽवधारणे। सप्तमी द्वितीयार्थे। संयमने नरके। सम्यग्यमशासनं अनुभूय एव स्थितानां इतरेषां इष्टादिकारिभ्योऽन्येषां मध्ये आरोहावरोहौ केषाञ्चिदारोहः नरकादुत्थानं केषाञ्चिदवरोहः ततोऽपि नीचस्थाने नित्यनरके पातो भवति। कुतः? तद्गतिदर्शनात् तेषामनिष्टादिकारिणां तद्गतेः एवंविधगतेः दर्शनात् सर्व इह इति श्रुतावुक्तत्वादित्यर्थः।","31015":"स्मृतिकर्तारः उक्तमर्थं गच्छन्तीत्यादिस्मृतिभिः प्रतिपादयन्ति चेत्यर्थः।","31016":"स्मर्तारः रौरवादिसप्तविधानपि नरकान् रौरव इति स्मृतिभिः प्रतिपादयन्तीत्यर्थः।","31017":"च शब्दो दुःखानुभवं विनैवेत्यर्थसूचकः। तथाच तत्रापि नरेकेऽपि। तद्व्यापारात् दुःखानुभवं विनैव तस्येश्वरस्य प्रेरणाख्यव्यापारसत्त्वात् अविरोधः। ईश्वरस्य नरके स्थित्वा तत्स्थजीवनियन्तृत्वे सर्वमिति श्रुतिविरोधः। तन्नियन्तृत्वे दुःखभोक्तृत्वमित्युभयविधविरोधो नेत्यर्थः।","31018":"तुशब्दोऽवधारणे। अथैतयोः पथोरिति श्रुतावेतयोरित्यस्य ज्ञानकर्मणोरित्येवार्थः। न तु धूमार्चिरादिमार्गयोरिति। येन जीवस्य फलस्वातन्त्र्यं स्यात्। कुतः? प्रकृतत्वात्। तद्य इत्थमिति तयोरपि प्रकृतत्वादित्यर्थः।","31019":"तृतीये तिर्यग्यातना तम इत्युक्ताधोगतिषु तृतीये तमसि। न सुखमस्तीति शेषः। कुतः? तथोपलब्धेः तथा प्रतीतेरित्यर्थः।","31020":"अन्धे तमसि सुखराहित्यं नान्धे तमसीति स्मृतिकर्त्रा स्मर्यते च स्मृत्या च प्रतिपाद्यते। किञ्चैतत् लोकेऽपि लोकदृष्टव्याप्तिकानुमानेनापि सिद्धमित्यर्थः।","31021":"तृतीये सुखराहित्यं हिरण्यगर्भप्रत्यक्षाच्च सिद्धमित्यर्थः।","31022":"तृतीय इत्यावर्तते। तृतीये तमसि। तत्रापि तृतीयेऽन्धे तमसि तद्विषये | यः शब्दः। तेन संशोकजस्य सम्यक्छोकजस्य। मोहस्य अविरोधः प्राप्तिर्भवतीत्यर्थः।","31023":"तमस्त्रैविध्यस्य तृतीयतमसः श्रवणे श्रोतृमोहप्राप्तिश्च महातम इति स्मृत्या तदुभयं सिद्धमित्यर्थः।","31024":"कर्मणि तत्स्वाभाव्यापत्तिः तस्य धूमादिदेवस्य स्वाभाव्यस्य स्वभावसदृशस्वभावस्य। प्राप्तिरेव। न तदैक्यं तत्पदप्राप्तिर्वा। कुतः? उपपत्तेः अन्यस्यान्यैक्यादृष्ट्याऽस्यैवार्थस्य युक्तत्वादित्यर्थः।","31025":"स्वर्गान्निर्गतः कर्मी नातिचिरेणाचिरेणैव। भूमावागत्य ब्राह्मणादियोनिं प्राप्नोति। न चिरेण। कुतः? विशेषात् तद्य इहेति विशेषवचनादित्यर्थः।","31026":"कर्मिणोऽन्याधिष्ठितेऽन्यजीवाभिमन्यमानव्रीह्यादिशरीरे प्रवेश एव न तु तदभिमानित्वम्। येन दुःखं स्यात्। तर्हि व्रीहियवा इत्यभेदोक्तिः कथमित्यत उक्त पूर्ववदिति। यथा धूमो भूत्वेत्यादौ धूमादिभावोक्तिस्तथा। कुत एतत्। अभिलापात् सोऽवाग्गत इति श्रुतौ तथाभिधानादित्यर्थः।","31027":"हिंसारूपत्वाद्यज्ञस्य कर्मासिद्धं दुःखसाधनमिति चेन्न। कुतः? शब्दात् श्रुतिवाक्यविहितत्वादित्यर्थः।","31028":"कर्मिणः प्रथमं रेतःसिग्योगः रेतस्सिचा पित्रा योगः सम्बन्धः तत्प्रवेश इति यावत्। अथ अनन्तरं मातृप्रवेशो भवति न तु प्रथममेवेत्यर्थः।","31029":"ल्यब्लोपे पञ्चमी। कर्मी पितृद्वारा मातृयोनिं प्रविश्यैवाथ तत्र शरीरं लभते न तु तद्विनेत्यर्थः।","32001":"हि यस्मात्। अथ रथानिति श्रुतिः सन्ध्ये जाग्रत्सुषुप्तिसन्धौ भवतीति स्वप्ने भगवतः सृष्टिमाह। अतः सृष्टिः स्वप्नपदार्थसृष्टिः। भगवत एव जायत इत्यर्थः।","32002":"चो यतः। एके शाखिनः। एनं भगवन्तम्। य एषु सुप्तेष्विति स्वप्नपदार्थनिर्मातारम् आमनन्ति। अपरे च पुत्रादयः। तस्माद्विष्णोरेव जायन्त इति वदन्ति। तस्माद्विष्णोरेव स्वाप्नसृष्टिरित्यर्थः।","32003":"तुरेवार्थे। सन्ध्यं मायामात्रं निमित्तोपादानभूताभ्यां मायाशब्दितेच्छावासानाभ्यामेव निर्मितं न बाह्यकारणकम्। कुतः? कार्त्स्न्येनानभिव्यक्तस्वरूपत्वात् बाह्यवत् सम्यगनभिव्यक्तस्वरूपत्वादित्यर्थः।","32004":"चो यतः। स्वाप्नपदार्थः सूचकः शुभाशुभज्ञापकः। अतोऽपि नासत्यः। तत्कुतः? यदेति श्रुतेः। प्रत्यक्षतः फलदर्शनाच्चेति हिशब्दः। किञ्च तद्विदः स्वप्नविदो व्यासादयः आचक्षते च। यदेति श्रुतौ स्वाप्नार्थानामर्थक्रियाकारित्वं वदन्त्यतोऽपीत्यर्थः।","32005":"हि यस्मात्। ततः परमात्मनः सकाशात्। अस्य जीवस्य। बन्धविपर्ययौ बन्धमोक्षौ भवतः। तस्मात् पराभिध्यानात्तु परमात्मेच्छयैव। सन्ध्यं तिरोहितं लीनं भवति। न कारणान्तरादित्यर्थः।","32006":"देहयोगाद्वासोऽपि देहाभिमानेनावस्थितिरूपजाग्रदवस्थापि पराभिध्यानादेव भवति नान्यत इत्यर्थः।","32007":"अस्य जीवस्य नाडीषु आत्मनि नाडीस्थिते परमात्मन्येव। तदभावः जाग्रत्स्वप्नयोरभावः। सुषुप्तिर्जायते। तस्य तदा तत्प्रवेशो भवति। कुतः? तच्छ्रुतेः आसु तदा नाडीष्विति श्रुतेः तथा श्रवणादित्यर्थः। ह इत्यस्यार्थस्य युक्ततामाह।","32008":"अस्य जीवस्य प्रबोधः सुप्तेरुत्थानम्। अस्मात् परमात्मन एव भवति नान्यतः। कुतः? एष एवेति श्रुतत्वादित्यर्थः।","32009":"चशब्दोऽप्यर्थे। स एव इश्वर एव। सर्वेषामपि सर्वदा सर्वावस्थाप्रेरकः। न देशकालान्तरेऽन्यः। कुतः? कर्मानुस्मृतिशब्दविधिभ्यः एष ह्येवेति कर्मणामीशाधीनत्वश्रुतेः। प्रदर्शक इत्यनुकूलस्मृतेश्च। एष इति शब्दाच्चात्मानमिति विधेश्चेत्यर्थः।","32010":"मुग्धे मूर्छायाम्। जीवस्य अर्धसम्पत्तिः परमात्मन्यर्धप्रवेशः। कृतः? परिशेषात् प्रसक्त प्रतिषेधपूर्वकानुमानादित्यर्थः।","32011":"परस्य परमात्मनः। स्थानतोऽपि अक्ष्यादिस्थानभेदादपि। उभयलिङ्ग भिन्नरूपं नास्ति। किन्तु सर्वत्र सर्वस्थानेषु स्थितं रूपमेकमेव। कुतः? हि यस्मात्। सर्वेष्विति श्रुतिरत्रास्ति अत इत्यर्थः।","32012":"भेदात् कार्यकारणबद्धाविति स्वप्नजाग्रदनुभवजनकत्वरूपभेदकत्वधर्मश्रवणात् विश्वादिरूपाणां नाभेद इति चेन्न। कुतः? प्रत्येक परस्परम्, तेषां रूपाणाम् अतद्वचनात् एष त आत्मेत्यभेदश्रुतेरित्यर्थः।","32013":"यतः एवं अभेदं च शब्दादनन्तरूपत्वं चैके शाखिनः अमात्र इति श्रुतौ पठन्ति। अपि अभेदेऽपि भेदव्यपदेशः स्थानभेदाद्युज्यत इत्यर्थः |","32014":"ब्रह्म अरूपवदेव प्राकृतरूपरहितमेव। कतः? तत्प्रधानत्वात् प्रकृत्याद्युत्तमत्वात्। हिशन्दसूचितास्थूलमिति श्रुतेश्चेत्यर्थ <qt>'। ३३७।","32015":"चो हेतुसूचकः। प्रकाशवत् लोकविलक्षणचक्षुरादिप्रकाशे नास्ति प्रकाश इति व्यवहारस्येव। अवैयर्थ्यं न ब्रह्मणो रूपित्वश्रुतीनामप्रामाण्यम्। कुतः? तस्यारूपित्वेऽपि विलक्षणरूपित्वाभ्युपगमादित्यर्थः।","32016":"यत ऐकात्म्यमिति श्रुतिः ब्रह्मणः तन्मात्रं विज्ञानानन्दैकस्वरूपं रूपं आह वक्तीत्यर्थः। अतो न वैलक्षण्यानिरुक्तिरिति चशब्दार्थः।","32017":"चो यतः। चः समुच्चये। न केवलं ब्रह्मणः आनन्दात्मकत्वं दर्शयति। किन्तु तद्विज्ञानेनेति श्रुतिर्ज्ञनस्य ब्रह्मात्मकत्वमपि दर्शयति प्रतिपादयति। अथो इत्यर्थान्तरवाचि। अथो विज्ञानस्यापि ब्रह्मरूपत्वं स्मर्यते व्यासादिभिः शुद्धस्फटिकेत्यादिना। अतो न ज्ञानानन्दयोर्ब्रह्मस्वरूपत्वमप्रामाणिकमित्यर्थः।","32018":"अत एव ईशतद्रूपाणामभेदोक्तेरेव। अत एव चेतनत्वादिहेतोरेव। उपमा जीवस्य मत्स्यादिसाम्यं मत्स्यादिवदीश्वराभेद इति चेन्नेति शेषः | चशब्देन भिन्नत्वसाम्ये समुच्चिनोति। कुतः? यतः सूर्यकादिवत् यथा जलप्रतिबिम्बितसूर्यकादेः सूर्यादिप्रतिबिम्बत्वाद्भिन्नत्वं तथा जीवस्य प्रतिबिम्बत्वात् भिन्नत्वमित्यर्थः। यद्वा। अत एव मस्त्यादीनां ब्रह्मणो ज्ञानादिगुणैरविशेषोक्तेरेव। अत एव सूर्यकादिवत्। उपमा सूर्यकाद्युपमा। जीवस्य मत्स्यादितुल्यांशत्वे तदविशेषापत्तेरेव उपमा ब्रह्मप्रतिबिम्बितेत्यर्थः। अत एव ब्रह्मप्रतिबिम्बत्वादेव सूर्यकादिवत् न ब्रह्माभिन्नो जीव इति चशब्दार्थः। अथवा ।अत एव प्रकृताभ्यां तदधीनत्वतत्सदृशत्वाभ्यामेव। उपमा सूर्यकादिवत् इत्युपमा। जीवस्येश्वरप्रतिबिम्बत्वात् नोपाध्यधीनत्वादिना न तन्निवृत्त्या प्रतिबिम्बतानिवृत्तिरित्यर्थः।","32019":"सादृश्यार्थे वतिः। सादृश्यं स्नेहाख्यविशेषेण विवक्षितम्। तथा च यतः अम्बुवदग्रहणात् स्नेहसहितमाहात्म्यज्ञानाभावात् भक्तिं विनेति यावत्। तथात्वं सुखाद्यात्मकत्वरूपेश्वरसादृश्यम् । न तु सम्यग्व्यज्यते । अतो भक्तिरेव सम्यक् स्वरूपाभिव्यक्तिजनिकेति तदर्थं सा कर्तव्येत्यर्थः ।","32020":"वृद्धिह्रासभाक्त्वं भक्त्यादेः साधकेष्वाधिक्यन्यूनता न तावदङ्गीकार्यम्। कतः? अन्तर्भावात् महदल्पफलवतां ब्रह्मादीनामन्येषां च भक्तत्वेऽन्तर्भावात्। तथापि कुतो वृद्धिह्रासभाक्त्वम्। एवं भक्तितारतम्ये सत्येव उभयसामञ्जस्यात् उभयान् महदल्पफलान् ब्रह्मादिजीवान्प्रति फलदातुरीश्वरस्य सामञ्जस्यात् वैषम्येन फलदानस्य भक्तितारम्येन युक्तत्वात्। अन्यथायुक्तत्वात्। अतस्तदङ्गीकार्यमित्यर्थः।","32021":"अथात इति श्रुतौ यथेति स्मृतौ च फलतारतम्यदर्शनात् उक्तत्वाच्चोक्तं युक्तमित्यर्थः।","32022":"हि यतः। नेतावदिति श्रुतिः प्रकृतैतावत्त्वं प्रकृतस्य सृष्ट्यादिकर्तृत्वस्य । एतावत्त्वं सृष्टिसंहारकर्तृत्वमात्रपर्यवसितत्वं प्रतिषेधति निराचष्टे। ततः सृष्ट्यादिकर्तृत्वात्। भूयः अधिकं । पालकत्वं च ब्रवीति। अतः पालकत्वात् सृष्टिं चेति सूचितपालकत्वाख्यं महिमान्तरमपि हरेरस्तीति ज्ञापयतीत्यर्थः। चशब्देन सृष्टिं चेति स्मृतिः सूचिता।","32023":"तद्रह्म। अव्यक्तं पुरुषप्रयत्नेन द्रष्टुमशक्यस्वभावम्। कुतः? हि यस्मादव्यक्तं च निष्कलमिति श्रुतिस्तथा आह तस्मादित्यर्थः।","32024":"अपि भक्तिरहिताराधनेनापि न ब्रह्म व्यक्तीकर्तुं शक्यम्। कुतः? संराधनेऽपि सम्पूजनेऽपि। अव्यक्तत्वस्य प्रत्यक्षानुमानाभ्यां ज्ञानिप्रत्यक्षसुक्ष्मत्वहेतुकानुमानाभ्यां सिद्धत्वादित्यर्थः।","32025":"चो नञर्थः। प्रकाशवत् यथाग्नेः स्थूलसुक्ष्माभ्यां व्यक्तत्वाव्यक्तत्वे। तथा ब्रह्म न किन्तु स्वतोऽव्यक्तमेव। कुतः? यतो अवैशेष्यं ब्रह्मणि स्थूलसूक्ष्मत्वविशेषो नास्ति। अत इत्यर्थः।","32026":"प्रकाशश्च अपरोक्षज्ञानं च। कर्मणि विषयभूते ब्रह्मणि। अभ्यासात् श्रवणादेरावर्तनाद्भवतीत्यर्थः।","32027":"अतः अव्यक्तत्वे प्रत्यक्षत्वे च प्रमाणसद्धावात्। तदन्यथानुपपत्त्या । अनन्तेन अपरिच्छिन्नेन ब्रह्मणा। तत्प्रसादेनाव्यक्तस्याप्यापरोक्ष्यं भवतीति ज्ञायते। न केवलमनुपपत्तिमात्रात् किं तर्हि । हि यस्मात्। तथा लिङ्गं तस्याभिध्यानादित्युक्तमीशप्रसादस्य बन्धनिवृत्तिहेतुत्वरूपम्। प्रसादस्य दर्शनहेतुत्वज्ञापकमस्ति तस्मादित्यर्थः।","32028":"ब्रह्म आनन्दगुणकं तदूपं च भवति। कुतः? उभयव्यपदेशात् आनन्दो ब्रह्म, आनन्दं ब्रह्मण इत्यादि श्रुतिषु गुणात्मकत्वेन गुणित्वेन च ब्रह्मण उक्तत्वात्। तदपि कथम्। अहिकुण्डलवत् यथा अहेः सर्पस्य। कुण्डलत्वं कुण्डलित्वं च। विशेषात्तथेत्यर्थः।","32029":"यथा प्रकाशाश्रयस्यादित्यस्य प्रकाशरूपत्वं तदाश्रयत्वं च तद्वद्रह्मणोऽपि। अन्यपरित्यागेन आदित्यदृष्टान्ते को हेतुरित्यत उक्तं तेजस्त्वात् इति। ब्रह्मादित्ययोरुभयोरपि तेजोरूपत्वात् तदभिप्रायेण तद्दृष्टान्तीकरणमित्यर्थः।","32030":"यथा कालः पूर्वेणाभिन्नोऽपि पूर्वकाल इति पूर्वपदेन विशिष्यते तथा ब्रह्म आनन्देन विशिष्यत इत्यर्थः।३५३।।","32031":"ब्रह्मगुणानां ब्रह्मणश्च नेह नानास्ति इति भेदस्य प्रतिषेधाच्च ब्रह्म गुणात्मकमित्यर्थः।","32032":"ब्रह्मगुणजातं परं लोकविलक्षणम्। कुतः? सेतून्मानसम्बन्धभेदव्यपदेशेभ्यः एष सेतुरिति सेतुत्वोक्तेः। यतो वाच इति उन्मानशब्दितपूर्णत्वोक्तेः | एतस्यैवानन्दस्येति बिम्बप्रतिबिम्बभावसम्बन्धोक्तेः। अन्यज्ज्ञानन्त्विति लौकिकानन्दाद् भेदोक्तेश्चेत्यर्थः।","32033":"अन्यानन्दादीनां प्रत्यक्षसिद्धत्वान्मनोवाग्विषयत्वाच्च ब्रह्मानन्दस्य अतथात्वादेव लोकविलक्षणत्वमित्यर्थः।","32034":"यथा लोकपादविलक्षणेषु जीवाख्यभूतेषु पादोऽस्य विश्वा भूतानीति पादपदप्रयोगः। बुद्ध्यर्थः भूतानामीशांशत्वज्ञापनार्थः। तथा लौकिकेऽपि ब्रह्मानन्दादावानन्दपदप्रयोगः। बुद्ध्यर्थः अनुकूलतया वेदनीयत्वादिधर्मज्ञापनार्थ इत्यर्थः।","32035":"प्रकाशादिवत् यथा सूर्यकान्तादिगतसूर्यादिप्रतिबिम्बे अग्निजनकत्वादिवैचित्र्यं स्थानविशेषात् सूर्यकान्तादिस्थानगुणवैचित्र्यात् उपपद्यते। तथा ब्रह्मादिस्थानगतभक्त्यादिगुणवैचित्र्याद् भगवदानन्दप्रतिबिम्बेषु ब्रह्माद्यानन्देष्वपि वैचित्र्यमुपपद्यत इत्यर्थः।","32036":"बिम्बभूतभगवदैश्वर्यवशादेव प्रतिबिम्बभूतब्रह्माद्यानन्दवैचित्र्योपपत्तेश्च तत्प्रतिबिम्बत्वमितरेषां युक्तमित्यर्थः।","32037":"यथा जीवानन्दादिः ब्रह्मानन्दादेर्विलक्षणम्। तथा ध्यानकाले प्रतीतं वासनात्मकं वस्तु। ब्रह्मणः अन्यत् तद्भिन्नम्। कुतः? यन्मनसेति श्रुतावन्यस्य ब्रह्मत्वप्रतिषेधादित्यर्थः।","32038":"अनेन भगवतैव। सर्वदेशकालयोः सृष्ट्यादिर्भवति। न तु देशकालान्तरयोरन्येन। कुतः? सर्वगतत्वमायामयशब्दादिभ्यः एष सर्वगत इति सर्वगतत्वश्रुतेः। तस्य च सृष्ट्याद्यर्थत्वात्। विष्णौ प्रयुक्तमायामयशब्दव्याख्यानरूपसर्वत्रेत्यादि श्रुतेश्चेत्यर्थः। अन्यत्र प्रमाणाभावाच्चेत्यादिशब्दार्थः।","32039":"फलं स्वर्गादि। अतः ईश्वरादेव भवति। न कर्मतः। कुतः? उपपत्तेः ईश्वरस्य चेतनत्वेन फलदातृत्वस्य युक्तत्वादित्यर्थः।","32040":"श्रुतत्वाच्च रातिरिति श्रुत्युक्तत्वाच्चेश्वरस्यैव फलदातृत्वमित्यर्थः।","32041":"जैमिनिराचार्यः धर्मं फलप्रदमाह। तं च धर्मम्। अत एव ईश्वरादेव जन्यं मन्यते। कुतः? अत एव एष ह्येवेति श्रुतेरेवेत्यर्थः।","32042":"बादरायणाचार्यस्तु। पूर्वं पूर्वोक्तम्। ब्रह्म धर्मं चोभयं फलहेतुं मन्यते। तत्र ब्रह्मकर्तृत्वेन कर्म करणत्वेन हेतुरिति विशेषः तुशब्दार्थः। कुतः? हेतुव्यपदेशात् पुण्येनेति श्रुतौ ब्रह्मकर्मणोः कर्तृत्वकरणत्वरूपहेतुत्वस्योक्तत्वादित्यर्थः।","33001":"पूर्वसूत्रे पूर्वपदोदितं ब्रह्म सर्ववेदान्तप्रत्ययम्। बहुव्रीहिः। यथाशक्ति सर्ववेदविषयकश्रवणाद्युत्पन्ननिर्णयजन्यज्ञानविषयम्। कुतः? चोदनाद्यविशेषात्। आत्मेत्यादिविधीनाम् आदिपदोदितानां अत्र ह्येते इत्यादिवाक्योक्तयुक्तीनां चाविशेषात्। सर्वाधिकारिसाधारणत्वादित्यर्थः।","33002":"चेदिति नेति भेदादिति अपीति चावर्तते। तर्हीति शाखायामिति च लभ्यते। तथा च चेत् यदि सर्वशाखोक्तार्थानां भेदात् पृथक्त्वात्। एकैकेन सर्वशाखोक्तं ज्ञेयं न। किन्तु स्वस्वशाखोक्तमेवेत्युच्यते। तर्हि अपि स्वस्वशाखोक्तमपि न ज्ञेयं स्यात्। कुतः? एकस्यां शाखायामपि भेदात् अर्थभेददर्शनात्। अथ यदि तत्र धर्मभेदादेकस्मिन्धर्मिणि भिन्नधर्मविधानात् प्रसङ्गभेदाच्चेति परिहार उच्यते तस्य सर्वशाखोक्तपरिज्ञानेऽपि सम इत्यर्थः।","33003":"स्वाध्यायस्य स्वाध्यायोऽध्येतव्य इति विधेः। तथात्वेन सर्वसाधारण्येनाध्ययनविधायकत्वेन। समाचारे सर्ववैदिककर्मकरणे। अधिकारात् सर्वेषामधिकारसद्भावाच्च। हीति सूचितायाः वेदः कृत्स्नोधिगन्तव्य इति स्मृतेश्च एकैकेनापि सर्वशाखाध्ययनेन ब्रह्म ज्ञातव्यमित्यर्थः।","33004":"चोऽवधारणे। तन्नियमः इत्यत्र पञ्चमीतत्पुरुषकर्मधारयौ। सलिलवत् सलिलमिव। तन्नियमः यथा सर्वेषां सलिलानां प्रतिबन्धाभावमपेक्ष्यैव समुद्रैकाश्रयत्वनियमः। तथात्रापि तस्याः पुरुषशक्तिमपेक्ष्यैव तन्नियमः। सर्ववेदोक्तप्रकारेण ध्यानेन ब्रह्म ज्ञातव्यमिति नियम इत्यर्थः।","33005":"श्रुतिः स्मृतिश्च सर्वशाखोक्तमार्गेण ब्रह्म ज्ञातव्यमित्यर्थं दर्शयति ज्ञापयतीत्यर्थः।","33006":"विधिशेषवत् विधिविहितस्येव। यथा विधिविहितत्वात् सन्ध्यावन्दनादिकमवश्यं कर्तव्यम्। तथा अर्थाभेदात् भेदो विभागः। सर्ववेदार्थभूतानां आनन्दादिगुणानां अपहतपाप्मत्वादिदोषाभावानां चाभेदात् अविभागात्। तानविभज्येति यावत्। उपसंहारः सर्वगुणानामप्येकबुद्ध्यारोहणरूपोपसंहारः। उपास्य एक इति श्रुतौ विहितत्वात्कर्तव्यः। सोऽपि समाने च समानविषय एव। ये ब्रह्मणि योग्याः पूर्णत्वाविरोधिनो गुणाः तद्विषय एव न त्वयोग्यरोदनादौ। तथा सत्यनर्थप्राप्तेरित्यर्थः।","33007":"अन्यथात्वं सर्वगुणोपसंहारः कार्य इत्युक्तस्यान्यथाभावः। तस्याकर्तव्यत्वमेवावश्यमङ्गीकार्यम्। कुतः? शब्दात् आत्मेत्येवोपासीतेत्युपसंहारश्रुतेरिति चेन्न। अविशेषात् एते गुणा नोपसंहार्या इति बिशेषप्रमाणाभावात्। सर्वैर्गुणैरित्यविशेषेणोपसंहारे तु विशेषप्रमाणसद्भावाच्चेत्यर्थः। आत्मेत्येव इत्येवकारस्त्वयोगव्यवच्छेदक इति भावः।","33008":"परोवरीयस्त्वादिवद्यथा स एष इत्युक्तानां निरवधिकसर्वोत्तमत्वरूपपरोवरीयस्त्वादिगुणानामेवोपासनार्थं उपसंहारो न सर्वगुणानाम्। तद्वत् सर्वगुणोपसंहारो न कर्तव्यो वा। कुतः? प्रकरणभेदात् परोवरीयो वैश्वानरादिप्रकरणभेदात्। अन्यथा तन्नस्यादित्यर्थः।","33009":"सञ्ज्ञातः सर्वविद्यानां भगवन्नामत्वेन तद्गुणोक्तिरूपत्वात्। सर्वविद्योक्तगुणोपसंहारः कार्य इति चेत्तदुक्तं तत्र चोद्ये तदिष्टमेवेति समाधानं तेनोपसहारसूत्रेणोक्तमित्यर्थः। न केवलं युक्तिसिद्धमेतत्। किन्तु तदपि तस्मिन्नर्थे नाम वा एता इति प्रमाणमप्यस्ति। तु अस्त्येवेत्यर्थः।","33010":"उपसंहारानुपसंहारयोः कर्तव्यत्वं । समञ्जसं युक्तम्। कुतः? प्राप्तेः तत्तद्योग्यपुरुषभेदेन तयोर्व्यवस्थितत्वादविरोधप्राप्तेश्चेत्यर्थः।","33011":"इमे सर्वगुणोपसहर्तृब्रह्मादयः। अन्यत्र तदनुपसंहर्तृभ्योऽन्यत्र। तत्फलविलक्षणमहाफले भवन्ति तद्भाजो भवन्ति। कुतः? सर्वाभेदात् सर्ववेदोक्तगुणानां अविभागेनोपसंहर्तृत्वेनोपासनादित्यर्थः। ३७६ ।","33012":"आनन्दादयः आनन्दो ज्ञानं सच्छब्दोदितं निर्दोषत्वं आत्मपदोदितस्वामित्वमित्येते चत्वारो गुणाः। प्रधानस्य मोक्षस्यार्थं सर्वमुमुक्षुभिः उपास्या इत्यर्थः।","33013":"सर्वेषामधिकारिणां प्रियशिरस्त्वाद्यप्राप्तिः। तस्य प्रियमेव शिरः इत्यादि श्रुत्युक्तप्रियशिरस्त्वादिगुणोपासनयोग्यता नास्ति। किन्तु कषाञ्चिदेव। कुतः? हि यस्मात्तेषां भेदे फलभेदे फलतारतम्ये हि प्रसिद्धा नैव स्वेति स्मृतिरस्ति। यस्माच्च भेदे फलभेदसिद्ध्यर्थम् उपचयापचयौ उपासने वृद्धिह्रासौ। तारतम्यमिति यावत्। अपेक्षितौ तस्मादित्यर्थः।","33014":"तुशब्द एवार्थ। अर्थसामान्यात्। ल्यब्लोपनिमित्ता पञ्चमी। उपासनस्य स्वस्वप्राप्यफलसाम्यमपेक्ष्य इतरे चतुर्थ्यः सर्वेभ्यश्चेतरे मध्यमाः गुणाः देवादिभिरुपसंहर्तव्या एवेत्यर्थः।","33015":"वेदेषु सर्वगुणोक्तिरुपसंहारश्च आध्यानाय सम्यगज्ञानाध्यानार्थम्। क्लृप्तो भवेत्। कुतः? प्रयोजनाभावात् गुणोक्तेस्तदुपसंहारस्य च ध्यानं विना प्रयोजनाभावादित्यर्थः।","33016":"आत्मेत्येवोपासीत इत्यत्र आत्मेति भावप्रधानं साधारणञ्च। आत्मत्वमात्रोपास्तिविधायकः शब्द आत्मशब्दः। आत्मेत्येवोपासीतेति शब्दः। तस्माद् गुणान्तरव्यावृत्तिपूर्वं आत्मत्वोपास्तिविधायकशब्दात् अनुपसंहारश्च सिध्यतीति चार्थः।","33017":"यतः इतरवत् सत्यं ज्ञानमित्यादिवाक्ये सत्यादिपदैरन्येषां गुणानां इवात्मगृहीतिः आत्मैवेति वाक्येऽप्यात्मशब्देन चतुर्णां गुणानां ग्रहणं सम्भवति। कुतः? उत्तरात्। अत्र ह्येते इत्युत्तरवाक्याच्च। अतो न चतुर्गुणोपास्त्युक्तेस्तद्विरोध इत्यर्थः।","33018":"नन्वात्मेति वाक्यस्यानुपसंहारमानत्वमयुक्तम्। कुतः? अन्वयात् आत्मशब्दे सर्वगुणानामन्वयात्। तस्य तद्बोधकत्वादिति यावत्। इति चेत् स्यात् यत्परोक्तं तत्तथा स्यादेव। तथापि नानुपपत्तिः । कुतः? अवधारणात् आत्मेत्येवेत्यवधारणात्। न चानिर्णयः। आत्मशब्दो हि ब्रह्मादीन्प्रत्येव सर्वगुणान्वदति नान्यान्प्रतीति निर्णयोपपत्तेरित्यर्थः।","33019":"कार्याख्यानात् ध्यानकार्यस्य मोक्षस्यालौकिकत्वोक्तेः। अपूर्वं अलौकिकगुणजातम्। ध्यातव्यमित्यर्थः।","33020":"एवं च एवमपि। ब्रह्मगुणानामलौकिकत्वेऽपि। वाण्याः समाने योग्यगुणविषय एवोपसंहारः न त्वयोग्यक्रियासु। तत्र त्वभेदात् अभेदमपेक्ष्य त्रिविक्रमत्वादीनां कादाचित्काणां क्रियाणां तत्सजातीयनित्यविक्रान्त्यादिष्वन्तर्भाव्योपसंहारो भवेदित्यर्थः।","33021":"हिरण्यगर्भस्य तु अन्यत्रापि त्रिविक्रमत्वादिक्रियाविशेषेऽपि। एवं सर्वदोपसंहारो युज्यते। कुतः? सम्बन्धात् क्रियाणां ब्रह्मणा तादात्म्यरूपसम्बन्धेन नित्यत्वादित्यर्थः।","33022":"आत्मेति वाक्यस्थात्मशब्देन सर्वगुणानां ग्रहणं न वा अभ्युपगम्यते। कुतः? विशेषात् अधिकारियोग्यताविशेषमपेक्ष्य तस्य तद्योग्यगुणाभिधायकत्वादित्यर्थः।","33023":"सर्वानिति श्रुतिः स्वोक्तार्थं प्रतिपादयतीत्यर्थः।","33024":"आदिपदेन नञः समाकर्षः। चशब्द एवार्थः। सम्भृतिद्युव्याप्ती सम्यग्भरणप्रकाशव्याप्ती। न सर्वस्योपास्ये। किन्तु देवाद्युपास्ये एव। कुतः? अत एव अधिकारियोग्यतायां विशेषसद्भावादेवेत्यर्थः।","33025":"पुरुषविद्यायामपि सर्वविद्योत्तमत्वेन प्रतिज्ञातायामपि। पुरुषसूक्ताख्यविद्यायां केषाञ्चिदेवोक्तत्वादितरेषां तत्रोक्तेभ्योऽन्येषां च गुणानामनाम्नानात्। कर्तव्य एव सर्वविद्यागुणोपंसहार इत्यर्थः।","33026":"अर्थभेदात् वेधाद्युपासनफलस्य हिंसादेर्यत्यादियोग्यफलाद् विलक्षणत्वात् वेधादि भिन्धि विद्धिशृणीहीत्युक्तवेधादिकं न सर्वोपास्यमित्यर्थः।","33027":"तुरवधारणे। यतः हानौ बन्धहानिरूपमुक्तौ। तदुक्तं मुक्तानां एतत्सामेति श्रुतावुपसनमुक्तम्। अतो मोक्षेऽपि तेषां उपासनमस्त्येव। तदपि कुशाच्छन्दस्तुत्युपगानवत् एव न विधितः। यथा नियतब्रह्मयज्ञानां द्विजाना नियतसन्ध्योपासनानन्तरमपि कुशैराच्छन्देन स्वेच्छयैव स्तुत्युपगान इवोभयत्र नाम्नोरध्ययनम्। तथा स्वेच्छयैव न विधितः। कुतः? उपायनशब्दशेषत्वात्। उपायनं मोक्षः उपासनाविधीनां मोक्षवाक्यशेषत्वादित्यर्थः। तथा च मोक्षार्थं उपासनाविधयः कथं तत्रापि ता विदध्युरित्यर्थः।","33028":"साम्पराये मोक्षे। उपासनं स्वेच्छयैवेत्यङ्गीकार्यम्। न त्वनिष्टनिवृत्त्यर्थम्। कुतः? तर्तव्याभावात् मुक्तैः परिहर्तव्यानिष्टस्यैवाभावात्। तदपि कुतः? हि यस्मात् अन्ये शाखिनः तथा तीर्णो हीति श्रुतिं पठन्ति। तस्मादित्यर्थः।","33029":"मुक्ताः छन्दतः स्वेछामनुसृत्यैव कर्म कुर्वन्ति न विधितः। कुतः? उभयाविरोधात्। कर्मकरणाकरणयोः विधिबन्धप्रत्यवाययोरभावादित्यर्थः।","33030":"हिर्हेतौ। उभयथा हि बन्धप्रत्यवाययोरभावादेव। गतेः मुक्तेः पुरुषार्थत्वम् । अन्यथा मुक्तौ बन्धप्रत्यवाययोर्भावे। विरोधः मुक्तेः संसारसमत्वेनापुरुषार्थत्वरूपविरोधः स्यादित्यर्थः।","33031":"यथा लोके यागाङ्गविष्णुक्रमणस्य क्रियानुष्ठाननियमः न यागसंपूर्त्यनन्तरमपि अस्ति। किन्तु कदाचिदेव। तथा मुक्तानां कदाचित्कर्म कुर्वन्ति न वेत्येवं तावत् उपपन्नः युक्तः। कुतः एतत्? तल्लक्षणार्थोपलब्धेः तल्लक्षणस्य परम्परया कर्मसाध्यस्यार्थस्य मोक्षस्य। उपलब्धेः प्राप्तत्वादित्यर्थः।","33032":"अनियमः अपरोक्षज्ञानिनां मध्ये केषाञ्चिन्मोक्षः केषाञ्चिन्नेत्येवं रूपव्यवस्थाभावो ज्ञायते। कुतः? सर्वेषां अपि मोक्षे अविरोधात् निषेधकाभावात्। किंच शब्दानुमानाभ्यां न कश्चिदिति श्रुतेः तन्मूलकानुमानाच्चेत्यर्थः।","33033":"आधिकारिकाणां योग्यतानुसार्युपासनशीलानां ब्रह्मादीनां स्वस्वाधिकारानुसारेणैव मुक्तौ अवस्थितिः अवस्थितानामुपासनावत्तारतम्येनैव मुक्तौ तेषां फलमित्यर्थः।","33034":"तु शब्दोऽप्यर्थः। अक्षरधियां ब्रेह्मज्ञानिनाम्। विषमत्वेपि अविरोधः विरोधो नास्ति। कुतः? ब्रह्मधीत्वात्। किञ्च सामान्यतद्भावाभ्यां सर्वेषां दोषाभावात् उत्तमेभ्यः अधमानाम् उपकाराभावाच्च। कथम्? औपसदवत् सच्छिष्यवत्। किञ्च तदुक्तं तत् असमत्वेऽपि विरोधो नास्तीत्येतत् नानेति तुरश्रुतावुक्तमतोऽप्यविरोध इत्यर्थः।","33035":"अधिकारितारतम्यमं इयत् एव प्राणावधिकमेव। कुतः? आमननात् प्राणो वावेति श्रुतेरित्यर्थः।","33036":"भूतग्रामवत् यथा नामादिप्राणसमूहे एकस्मादेक उत्तमो दृष्टः। तथा अन्तरा परमात्मानं श्रियं च विना प्राणादप्युत्तमोऽस्तु इति चेत्। नेति शेषः। यतः तदुक्तं तत्र प्राणादुत्तमाभावे नहीति प्रमाणमुक्तम्। अत इत्यर्थः।","33037":"अन्यथा प्राणादप्युत्तमाभावे। प्राणपरमात्मनोर्भेदानुपपत्तिरिति चेन्न। कुतः? यतः उपदेशवत् यथा श्रुतावुक्तं तथाङ्गीक्रियते। अतो नोक्तदोष इत्यर्थः।","33038":"व्यतिहारः प्राणप्रकरणादनन्तरं विष्णोः प्रकरणात् प्राक् प्रश्नप्रतिवचनयोरध्याहारः कार्यः। कुतः? हि यस्मात् इतरवत् नामादितो वागादिकमिव प्राणवादिनः सकाशात् सत्याख्यविष्णुवादिनः छन्दोगाः एष तु वेति तुशब्देन विशिंषन्ति व्यावर्तयन्ति तस्मादित्यर्थः।","33039":"हि यस्मात्। सत्यादयः अहमात्मान्ताः पदार्थाः। सैव ईश्वराख्यपरदेवतैव। तस्मात् प्राणादधिका बहवः न। किन्तु श्रीतदीशावेवेत्यर्थः।","33040":"लक्ष्मीः तत्र भगवत्समीपे स्थिता सती। इतरत्र च भूम्यादावपि। कामात् ईशेच्छयैवावतारान् करोति। कुतः? आयतनादिभ्यः सर्वगतत्वप्रतिपादक सर्वायतनेत्यादि श्रुत्यादिभ्य इत्यर्थः।","33041":"आदरात् भगवति निरुपाधिकभक्त्यतिशयात्। अलोपः श्रियो भगवदुपासनाभावो नेत्यर्थः।","33042":"श्रियो नित्यमुक्तत्वं युज्यते। कुतः? उपस्थितेः हरिसमीपे सदा स्थितेः। श्रियो नित्यसमीपस्थत्वं च। तद्वचनात् द्वावेताविति नित्यसम्बन्धित्ववचनाज्ज्ञायत इत्यर्थः।","33043":"यतः तन्निर्धारणार्थनियमः वेदार्थनिश्चयो वेदार्थनियमश्चेत्येतद्रूपम्। श्रवणमननफलम्। ध्यानफलभूतायाः। तद्दृष्टेः ब्रह्मदर्शनात्। पृथक् एव भिन्नमेव। अतो न ब्रह्मदृष्टिः श्रवणादिना भवतीत्यर्थः। तथापि न श्रवणमननवैयर्थ्यम्। कुतः? हि यस्मात्। अप्रतिबन्धः ब्रह्मदृष्टिप्रतिबन्धकनिवृत्तिः। तन्निश्चयः तन्नियमद्वारा श्रवणमननयोः फलम्। अतो ध्यानसाध्यापि दृष्टिः प्रतिबन्धकनिवृत्तिद्वारा श्रवणादिसाध्या भवति। तदर्थं श्रवणादिकमपि कार्यमेवेत्यर्थः। हि शब्देन आत्मा वाऽरे इति श्रुतिः सूचिता।","33044":"प्रदानवत् सम्यक् प्रीतिपूर्वकं गुरूपदेशयुक्तमेव श्रवणादिकं ज्ञानसाधनं न केवलम् । कुतः? हि यतः। तदुक्तम्। तस्य ज्ञानस्य गुरुप्रसादाधीनत्वं आचार्यवानिति श्रुतावुक्तमत इत्यर्थः।","33045":"तत् गुरुप्रसादपूर्वकप्रदानमात्रं। बलीयः अतिशयेन बलवत्। कुतः? लिङ्गभूयस्त्वात् वृषभहंसजलवायसरूपेभ्यो वाय्वग्निवरुणेभ्यः श्रुतविद्येनापि सत्यकामेन वचनात्। लिङ्गभूयस्त्वात् गुरुप्रदानादिरूपलिङ्गबाहुल्यदर्शनात्। तथापि तदपि श्रवणादिकमपि कार्यम्। कुतः? श्रोतव्य इति श्रुतेरित्यर्थः। हि शब्दः श्रुतिसूचकः।","33046":"क्रियामानसवत् मानसक्रियारूपध्याने यथा विकल्पः तथा पूर्वविकल्पः पूर्वप्राप्तेन गुरुणा समस्य पश्चात्प्राप्तस्य गुरोः। विकल्पः ग्राह्यो वा न वेति विकल्पः स्यात्। न तु स्वीकार्य एवेति विधिः। कुतः? प्रकरणात् प्रकृष्टानुग्रहमपेक्ष्य गुरोः स्वीकार्यत्वादिति भावः।","33047":"पूर्वगुरुणैव स्वसमोत्तमगुरुस्वीकाराय अतिदेशात्। यथेति पौष्यायणश्रुत्यातिदिश्यमानत्वात्। युक्तमेव पश्चात्तनस्वीकरणमित्यर्थः।","33048":"नान्यः पन्था इति निर्धारणात् अन्यनिषेधेन ज्ञानस्यैव मोक्षसाधनत्वनिश्चयात्। विद्यैव मोक्षसाधनं न कर्मादिकमित्यर्थः। श्रुतेः प्राबल्यद्योतकस्तुशब्दः।","33049":"न केवलं परोक्षज्ञप्तिरूपविद्ययैव मोक्षः। किन्तु दर्शनाच्च ब्रह्मसाक्षात्कारादपि। अतो न ध्यानवैयर्थ्यमित्यर्थः।","33050":"मोक्षस्य ज्ञानसाध्यत्वेऽबाधः कर्मणैवेति स्मृतिविरोधो नास्ति। कुतः? श्रृत्यादिबलीयस्त्वात् ज्ञानस्य मोक्षसाधकत्वोपपादकत्वं एवं विदित्वेत्यादि श्रुतिलिङ्गादेरतिबलवत्त्वेन स्मृतिगत एवशब्दस्य अयोगव्यवच्छेदार्थत्वोपपत्तेरित्यर्थः। एतत्सूचनाय चशब्दः।","33051":"न केवलं श्रवणादिना। नापि प्रबलगुरुप्रसादेन ब्रह्मदर्शनं भवति। कितु अनुबन्धशब्दितहरिगुरुभक्तिशमादिभ्यश्चेत्यर्थः।","33052":"प्रज्ञान्तरं प्रज्ञाविशेषः। ध्यानमिति यावत्। तस्य पृथक्त्ववत् अनेकप्रकारत्ववत्। तदनुसारेण दृष्टिश्च ब्रह्मदृष्टिरपि अनेकप्रकारा न सर्वेषामेकविधा। किञ्च तदुक्तम्। तद्दृष्टेरनेकविधत्वम् अन्तर्दृष्टय इति श्रुतावुक्तं चेत्यर्थः।","33053":"मृत्युवत् मृत्युमात्रानन्तरं यथा न मुक्तिः। किन्तु चरममृतिविशेषानन्तरमेव। तद्वदत्रापि भगवद्रूपाणां साम्येऽपि उपलब्धेः। भगवद्दृष्टिसामान्यात् साधारणरूपापरोक्षज्ञानात्। न सर्वेषां मुक्तिः। किन्तु स्वस्वबिम्बदर्शनादेव। न चैवं सामान्यदर्शनस्य वैफल्यम्। तस्य महरादिलोकप्राप्तिसाधनत्वात्। न चैतावता तस्य मोक्षहेतुत्वं प्राप्नोति। हि यतः। लोकापत्तिः लोकप्राप्तिमात्रं न मुक्तिः। तस्मादित्यर्थः। हीत्यनेन सामान्यदर्शनादिप्रमाणप्रसिद्धिश्च सूचिता।","33054":"तुरपि यद्यपि। परेण च परमात्मनैव। ब्रह्मदर्शनम्। तथापि शब्दस्य भक्तिरेवैनमिति श्रुतेः ताद्विध्यं परमात्मन इव भक्तेः स्वातन्त्र्येण ब्रह्मदर्शनहेतुत्ववाचित्वं युज्यते । कुतः? दर्शनादौ कारणत्वादिति हेतुरुपस्कर्तव्यः। यद्वा परेण वाच्येन निमित्तेन शब्दस्य भक्तिरिति श्रुतेः। ताद्विध्यं युक्तमित्यर्थः। तर्हि कथं भक्तिरिति वाक्येन सत्स्वप्यन्यसाधनेषु अनुबन्धो भक्तिः विशिष्योच्यत इत्यत उक्तम्। भूयस्त्वादिति। तस्याः साधनेषु भूयस्त्वात् प्राधान्यात् । तदभिप्रायेणानुबन्धो भक्तिर्विशिष्योच्यत इत्यर्थः।","33055":"अंशोंऽशीतिपदयोरर्थं एक एव अंशांशिनोरैक्यमेव। कुतः? आत्मनः अंशिनः। इन्द्रादेः शरीरे कर्मनिर्मितशरीरे। अंशस्यार्जुनादेः भावात्तदभिमानितया सत्त्वादित्यर्थः।","33056":"उपलब्धिवत् ज्ञानसुखादौ परस्परं भेद इव अंशांशिनोरपि। व्यतिरेको भेद इति तु न। कुतः? तद्धावभावित्वात् अंशस्यांशिकृतभावशब्दितोपासनजन्यफलानुभवित्वात्। अन्यथा तन्नस्यादित्यर्थः।","33057":"तुशब्दो विशेषे। अङ्गावबद्धाः हरेरङ्गाश्रिताः। देवा अपि तत्परिवारत्वेन देवैरुपास्याः। तदुपसंहारे तु विशेषोऽस्ति। कः? देवानां प्रतिवेदं सर्ववेदगतासु शाखासु उक्तं यद्ब्रह्माद्यङ्गदेवतावबद्धगुणजातं तत्सर्व रुद्रादिषु नोपसंहार्यम्। किन्तु योग्यमेवेत्येवंरूप इत्यर्थः। हि इत्यनेन <qt>'समत्वाद्वा'</qt> इति स्मृतिप्रसिद्धिः सूचिता ।","33058":"मन्त्रादिवत् यथाऽग्न्याद्यधमदेवतावाचिमन्त्रविद्यानां ब्रह्माद्युत्तमदेवतावाचित्वं तथा अविरोधः अधमगुणानामुत्तमेषूपसंहारेऽपि विरोधो नास्तीति वाऽभ्युपगम्यत इत्यर्थः।","33059":"क्रतुवत् यथा क्रतुशब्दितप्रायणीयाद्यङ्गजातस्य विकृतिक्रतुषु अनुवृत्तित्वं अनुष्ठेयत्वं च। तथा भूम्नः पूर्णत्वगुणस्येतरगुणेभ्यो ज्यायस्त्वं विशिष्टत्वम्। आनन्दादिगुणेष्वनुवृत्तितयोपासनस्य सफलत्वं सर्वोपास्यत्वं चेत्येवं रूपं युज्यते। कुतः? एतत् । हि यस्मात् । धूमैव देव इति श्रुतिः तथा दर्शयति प्रतिपादयति तस्मादित्यर्थः।","33060":"भूमगुणः सर्वैर्यथायोग्यं नानाप्रकारेणोपास्यः। न त्वेकप्रकारेण। कुतः? शब्दादिभेदात्। शब्दादिप्रमाणैरधिकारिभेदात्। भूमगुणस्य नानाप्रकारेण प्रतीतेरित्यर्थः।","33061":"विकल्पः स्वस्वमोक्षसाधनान्यनृसिंहाद्युपासनं कार्य वा न वेति द्विविधः प्रकारः स्यात्। कुतः? विशिष्टफलत्वात् तथोपासनस्य दुरितनिवृत्तिरूपफलविशेषमपेक्ष्य कर्तव्यत्वेन तदनुसारेण विकल्पस्यैव युक्तत्वादित्यर्थः।","33062":"काम्यास्तु काम्यसाधनरूपे कामितसाधनभगवद्गुणास्तु। यथाकामं स्वस्वफले कामानुसारेण। समुच्चीयेरन्न वा अमुमुक्षुभिरुपसंहर्तव्याः मुमुक्षुभिस्तु नोपसंहर्तव्या इति वा व्यवस्थितविकल्पः स्यात्। कुतः? पूर्वहेत्वभावात् मुमुक्षुणां मोक्षेच्छापूर्वकालीन पूर्वसूत्रोक्तानि आकामाख्यहेत्वभावात्। एवं मुमुक्षुभिरेवेशवरप्रीत्यर्थं उपसंहार्या फलार्थं नोपसंहार्या इति वा विकल्पः स्यादित्यर्थः।|","33063":"अङ्गेषु भगवदङ्गेषु। यथाश्रयभावः चक्षोस्सूर्योऽजायतेत्यादौ यथा यथाऽश्रयत्वमुक्तं तथा तैरुपासनं कर्तव्यमित्यर्थः।","33064":"यस्मिन्निति श्रुतिविहितत्वाच्च तथोपासनं कर्तव्यमित्यर्थः।","33065":"समाहारशब्देनोपसंहारफलश्रुतिर्गृह्यते। देवानां स्वस्वजनकाङ्गकत्वरूपगुणोपसंहारे फलवचनाच्च। तैस्तथोपसंहृत्य उपासनं कर्तव्यमित्यर्थः ।","33066":"गुणानां भगवदगुणानाम्। साधारण्यस्य सर्वोपास्यत्वस्य। श्रुतेः साधारण्यादिति श्रृत्युक्तत्वाच्च। देवैस्तथोपासनं कार्यमित्यर्थः।","33067":"अङ्गदेवतोपासनं देवान्यैः न कार्यम्। किन्तु देवैरेवेति वा व्यवस्थितविकल्पः स्यात्। कुतः? अतत्सहभावश्रुतेः तत्सहश्रुतेरभावात्। सर्वशाखागतगुणोपासनेन सहाङ्गदेवतोपासनस्य श्रवणादित्यर्थः।","33068":"सत्यो ज्ञानः इति श्रुतौ अस्यार्थस्य दर्शनात् उक्तत्वाच्च देवैरेवाङ्गदेवतोपास्तिः कार्या नान्यैरित्यर्थः।","34001":"पुरुषैरर्थ्यमानं यच्छुभफलं तत्सर्वमपि। अतः ब्रह्मदर्शनाद्भवति न तु मोक्षमात्रम्। कुतः? शब्दात् यं यमिति श्रुतेरिति भगवान् बादरायणो मन्यत इत्यर्थः।","34002":"शेषत्वात् ज्ञानस्य कर्माङ्गत्वात्। निमित्तादेव पुरुषार्थवादः यं यमिति श्रुतौ ज्ञानस्य स्वर्गादिपुरुषार्थसाधनत्ववादः न तु मोक्ष इव स्वर्गादौ प्राधान्यात्। तत्कथम्? यथा अन्येषु स्वर्गसाधनकर्मशेषभूतेषु धनादिषु। यथा स्वर्गं धनादिति प्राधान्यवादः। तथा इति जैमिनिराचायो मन्यत इत्यर्थः।","34003":"यज्ञेन यज्ञमिति देवानामपि कर्मानुष्ठानश्रुतेश्च न ज्ञानादेव सर्वपुरुषार्थप्राप्तिरित्यर्थः।","34004":"यदेव विद्ययेति ज्ञानस्य कर्मशेषत्वश्रुतेः न तत् प्रधानमित्यर्थः।","34005":"न कर्मणः ज्ञानशेषत्वम्। तत्साम्यञ्च। किन्तु प्राधान्यम्। कुतः? समन्वारम्भणात्। कर्मणैवेति प्राधान्येन स्वर्गाद्यारम्भकत्वश्रुतेरित्यर्थः।","34006":"तद्वतः विधानात् ज्ञानी च कर्माणीति कर्मविधानात् न ज्ञानिकर्म लीलारूपमित्यर्थः।","34007":"ज्ञानिनोऽपि कर्मनियमस्याकरणे प्रत्यवायस्य च कुर्वन्निति श्रुतेश्च न ज्ञानिकर्म लीलारूपमित्यर्थः।","34008":"तु शब्दो व्यासमतविशेषद्योतकः। बादरायणस्य त्वेवं ज्ञानादेव सर्वपुरुषार्थप्राप्तिरित्येवं मतम्। कुतः? अधिकोपदेशात् अधिकस्य ज्ञानजन्यमोक्षे कर्माधीनातिशयस्य ज्ञानादेवेति श्रुतावुक्तत्वात्। किञ्च तद्दर्शनात् च तस्य ज्ञानजन्यफले कर्मजन्यातिशयस्य राजसूयादिना युधिष्ठिरादनुपलम्भाच्चेत्यर्थः। अत्र भगवन्मतं देवतानिष्ठज्ञानविषयम्। जैमिन्यादिमतं तदन्यमनुष्यनिष्ठज्ञानविषयमतो न विरोध इति ज्ञेयम्।","34009":"ज्ञानिकर्म न ज्ञानेऽतिशयकृत्। किन्तु ज्ञानफल एव। कुतः? यतो दर्शनं ज्ञानम्। तुल्यं तु कर्मकरणाकरणयोः सममेव अत इत्यर्थः।","34010":"ज्ञानाधिकारिता सर्वजनस्थिता नेत्यर्थः।","34011":"विभागः केषाञ्चित् ज्ञानाधिकारिता अन्यैषां नेति विभागः। शतवत् परापरब्रह्माधिकदेवताशतस्यैव सोमाधिकारः नान्येषामितिविभागवत् नवकोट्यो हीत्यादावुक्तत्वादित्यर्थः।","34012":"यथाशक्ति सर्ववेदाध्ययनवतो ब्रह्मविद्याधिकारिता नान्यस्येत्यर्थः।","34013":"देवादीनां ज्ञानाधिकारिता। अविशेषात्, साम्यात् न। किन्तु तारतम्यादिनेत्यर्थः।","34014":"ज्ञानिनः सदसत्प्रवृत्योर्विशेषोऽस्त्येव। कुतः? यतो यथेष्टाचारो ज्ञानी मुच्यत एवेति ज्ञानिस्तुतय एव येन स्यात् केन स्यादित्युच्यते। अनुमतिर्वा ज्ञानिनां यथेष्टाचारे अभ्यनुज्ञामात्रं वा न त्वत्र यथेष्टाचारविधिरत इत्यर्थः।","34015":"एके शाखिनः। कामकारणे च यथेष्टाचारेणापि ज्ञानिनां मोक्षं कामचारा इति श्रुतौ पठन्ति। अतो न ज्ञानिनः सदसत्प्रवृत्योर्मोक्षहानिः। किन्तु फले विशेषमात्रमस्तीत्यर्थः।","34016":"चशब्दोऽप्यर्थः। यदा ज्ञानिनः प्रारब्धकर्मणोऽपि किञ्चिद्भुक्तस्य ज्ञानेनोपमर्दं ईषत्फलह्रासम्। ओमित्युच्चार्येति श्रुतावेके शाखिनः पठन्ति। तदा ज्ञानोत्तरकालीनासत्कर्म न मोक्षप्रतिबन्धकमिति किं वर्णनीयमित्यर्थः।","34017":"कामचाराणामपि ज्ञानिनां मुक्त्यधिकारवत् कामचाराणां जिज्ञासूनां न ज्ञानाधिकारः। कुतः? हि यस्मात् शब्दे य इममिति श्रुतौ ऊर्ध्वरेतस्त्वादिगुणवत्स्वेव ज्ञानोपदेशो विहितः। तस्मादित्यर्थः।","34018":"जैमिनिः परामर्शं येन स्यादिति वाक्ये प्रातरुत्थायेत्यादि श्रुत्युक्तसदाचारस्यैव ग्रहणमभ्युपेत्यात्र सदाचारस्यैव स्वेच्छया नियमेनाचरणं प्रतिपाद्यम्। न तु निषिद्धस्य करणमिति मन्यते। कुतः? हि यस्मात् अचोदना अनिषिद्धं ज्ञानिना कार्यमिति विध्यभावः अपवदति च प्रत्युत ब्राह्मणो न हन्तव्यः इति श्रुतिः विकर्म निषेधति च इति। तस्मादित्यर्थः।","34019":"बादरायणः भगवान् बादरायणस्तु। अनुष्ठेयं स्वेच्छया श्रुत्याद्युक्तानुष्ठानयोग्यकिञ्चित्कर्माचरणाभ्यनुज्ञानमेव येन स्यादिति श्रुतेरर्थः। न तु सर्वकर्मकरणाय यथेष्टाचारविधिरेवेति मन्यते। कुतः? साम्यश्रुतेः केनापि प्रकारेण प्रवृत्तावपी ईदृश एवेति ज्ञानिनः साम्योक्तेः।","34020":"यथा वेदधारणविधेः त्रैवर्णिकाधिकारिकत्वमेव न तु सर्वाधिकारिकत्वम्। तथा विधिः ज्ञानिनामेव येन स्यादिति स्वेच्छाचारविधिः न त्वज्ञानिनामित्यर्थः। वाशब्दः प्रागुक्तपक्षद्वयात् अस्य पक्षान्तरत्वद्योतकः।","34021":"केन स्यादिति वाक्यं पूर्वोक्तस्तुतिः एव न स्वेच्छाचरणविधिः। कुतः?। उपादानात् ज्ञानिभिरपि \"सन्ध्यामुपासीत\" इत्यादिसाधारणविधिस्वीकारात् इति चेन्न । कुतः? अपूर्वत्वात् अशब्दवाच्यपरमात्माधीनत्वादित्यर्थः । तथाच ज्ञानिनः स्वेच्छाचरणविधेरप्यभावे सर्वविध्यतिदूरत्वप्रसङ्गेन परमात्माधीनत्वं न स्यादिति भावः।","34022":"भावः इच्छाभावशब्दघटित यथाविधानमिति श्रुतेश्च केन स्यादित्ययं कामचारविधिरित्यर्थः।","34023":"नियमेन सर्वधर्माचरणविधिपक्षस्यानुष्ठेयाना मध्ये स्वेच्छया कतिपयधर्माचरणाभ्यनुज्ञानपक्षस्य स्वेच्छाचरणविधिपक्षस्य च परस्परविरुद्धत्वात्। येन स्यादित्यादयः पारिप्लवार्थाः अव्यवस्थितार्थका इति चेन्न। कुतः? विशेषितत्वात्। त्रेधा हि ज्ञानिन इति श्रुतौ ज्ञानिनां विधिनियतादिपदैर्विशेषितत्वेन तेषामनेकप्रकारत्वस्योक्तत्वादित्यर्थः।","34024":"उक्तपक्षत्रयानुसारिवाक्यानां अधिकारिभेदमाश्रित्याविरोधेनेकवाक्यतायाः युक्तत्वात्। तथा च श्रुतीनामेकवाक्यत्वे सिद्धे येन स्यादिति वाक्यस्यापि एकवाक्योपबन्धात् अधिकारिभेदेन व्यवस्थितार्थकत्वोपपत्तेः न पारिप्लवार्थत्वमित्यर्थः। तथा च जैमिनिमतं मनुष्यज्ञानविषयम्। व्यासमतं देवताविषयम्। विधिर्वेति मतं विधिवेत्तृविषयमिति न विरोध इति भावः।","34025":"ज्ञानस्य मोक्षसाधनत्वे अग्नीन्धनाद्यनपेक्षा अग्निहोत्रादिसत्कर्मसापेक्षितत्वं नास्ति। कुतः? अत एव कामचाराणामपि मोक्षस्य प्रमाणसिद्धत्वादित्यर्थः।","34026":"अश्ववत् यथा गतिसाधनाश्वादयः गतिनिष्पत्त्यर्थमेवापेक्ष्यन्ते न तत्फलं ग्रामादिप्राप्त्यर्थम्। तथा मोक्षसाधनज्ञानोत्पत्तावेव। सर्वापेक्षा सर्वधर्मपेक्षा। न तु ज्ञानफलमोक्षेऽपि। कुतः? यज्ञादिश्रुतेः विविदिषन्ति यज्ञेनेति श्रुतेरित्यर्थः।","34027":"यद्यपि ज्ञानेनैव मोक्षो नियतः। तथापि ज्ञानी शमदमाद्युपेतः स्यात् शमदमादियुक्तो भवेत्। कुतः? तद्विधेः आचार्यात् इति श्रुत्या तस्य ज्ञानिनः शमदमादेर्विधानात्। तथापि न ज्ञानिनः शमदमादिवैयर्थ्यम्। कुतः? तदङ्गतया ज्ञानाङ्गतया ज्ञानफलोपकार्यम्। अतस्तेषां शमदमादीनामवश्यानुष्ठेयत्वात् अवश्यमनुष्ठानार्हत्वात्। तुशब्दः शमदमादेः पूर्वफलार्थत्वं सूचयति।","34028":"चशब्द एवार्थे। ज्ञानिनः सर्वान्नानुमतिः यदि ह वा अप्येवं विदिति निषिद्धानिषद्धसर्वभक्षणस्याभ्यनुज्ञानश्रुतिः। प्राणात्यये प्राणत्यागकालविषयैव न तु सर्वकालविषया। कुतः? तददर्शनात्तस्मिन्नर्थे न वाऽजीविष्यमिति श्रुतेस्तदर्थरूपलिङ्गदर्शनाच्चेत्यर्थः।","34029":"ज्ञानिनां निषिद्धाकरणे बाधकाभावाच्च निषिद्धं न कार्यमित्यर्थः।","34030":"तत्करणेऽल्पफलता च अतीतेत्यादिना कृष्णादिभिस्स्मृतिभिर्निषिद्धं न कार्यमिति स्मर्यते च। अतोऽपि न निषिद्धं ज्ञानिभिः कार्यमित्यर्थः।","34031":"चो यतः। अकामचारे निषिद्धकर्मभावे। शब्दः स य एतदेवं विदिति श्रुतिरस्ति। अतोऽपि न निषिद्धं ज्ञानिना कार्यमित्यर्थः।","34032":"चः कारणसमुच्चये। अपिः वर्णाश्रमधर्मसमुच्चये। ज्ञानिना न केवलं निषिद्धमकार्यम्। किन्त्वाश्रमकर्मापि वर्णाश्रमोचितकर्मापि सम्पूर्णफलार्थं कार्यम्। कुतः? विहितत्वात् पश्यन्नपीति श्रुतिविहितत्वादित्यर्थः।","34033":"ज्ञानिना सम्पूर्णफलसिद्ध्यै सत्कर्म कार्यमेव। कुतः? यथा राज्ञः इति श्रुतौ मोक्षफलातिशयकर्मणो ज्ञानसहकारित्वेनोक्तत्वाच्चेत्यर्थः।","34034":"सर्वथाऽपि देशकालगुरूपदेशाद्यनेकसाधनसम्मत्तावपि ये ज्ञानयोग्याः त एव ज्ञानमाप्नुवन्ति। नायोग्याः। कुतः? उभयलिङ्गात् उभयोः योग्यायोग्ययोः इन्द्रविरोचनयोः। विरिञ्चोपदेशसाम्येऽपि सम्यग्विपरीतज्ञानप्राप्तिरूपज्ञापकादेवेत्यर्थः ।","34035":"चो यतः। दैवीमेवेति श्रुतिः। न केवलं योग्यायोग्यस्वरूपं दर्शयति। किन्त्वनभिभवं च स्वभावतिरस्काराभिभवं च। दर्शयति प्रतिपादयति। अतो नायोग्यानां ज्ञानप्राप्तिरित्यर्थः।","34036":"चशब्दोऽवधारणे। तुशब्दो विशेषार्थः। अन्तरा सम्यग्ज्ञानविपरीतज्ञानयोर्मध्ये स्थितानां नित्यसंसारिणामपि मिश्रस्वभावानभिभव एव । कुतः? तद्दृष्टेः तेषां तस्मिन् मिश्रज्ञान एव तस्योदाहृतस्य दृष्टेर्दर्शनादित्यर्थः।","34037":"कृष्णादिभिः स्वभावानभिभवः असुरा इति स्मर्यते च। अतोऽपि देवदानवमानवस्वभावानां नाभिभव इत्यर्थः।","34038":"चशब्दो युक्तिसमुच्चये। यतः शृण्वे वीर इति श्रुतिः देवेषु परमेश्वरस्य विशेषानुग्रहं च। दर्शयति प्रतिपादयति। अतो देवानामेव सम्यग्ज्ञानतत्फले नान्येषामित्यर्थः।","34039":"तुशब्दोऽवधारणे। अतो देवभागादसुरभागस्य कदाप्यूनत्वाभावात् इतरत् असुरवृन्दमेव। अतो देवभागाज्ज्यायः बहुलम्। कुतः? लिङ्गात्। तस्मान्न जनतामियादिति जनसङ्घप्रवेशनिषेधोक्त्यन्यथानुपपत्तिरूपलिङ्गात्। चशब्दसूचित ततः कनीयसा इति श्रुतेश्चेत्यर्थः।","34040":"तद्भूतस्य तु देवभूतस्यैव। तद्भावः देवताभावः। एवमसुरस्यैवासुरभावः जैमिनेराचार्यस्यापि सिद्ध एव। कुतः? नियमात्तद्रुपाभावेभ्यः नासुरा इति चशब्दसूचितश्रुतेः यो यद्रूपः इति अतद्रूपशब्दोक्तान्यस्यान्यरूपत्वाभावश्रुतेः। अभावः अभूतिः। देवासुराणाम्। तं भूतिरिति भावशब्दितश्रुतेरित्यर्थः।","34041":"चशब्दः ज्ञानार्थिनां अयोग्याकांक्षावर्जनरूपेतिकर्तव्यतान्तरसूचकः। आधिकारिकमपि देवतापदमपी इतरैर्नाकाङ्क्ष्यम्। भगवदैश्वर्यादिकं तु सुतरामिति सूचयितुमपिशब्दः। कुतः? पतनानुमानात् अयाग्येच्छात्वतः पतनस्य स्मार्तयुक्तिसिद्धत्वात्। अत एव तदयोगात् अयोग्याकाङ्क्ष्यायाः कर्तुमयुक्तत्वादित्यर्थः।","34042":"भावशमनवत् भावे चित्ते शमनं भगवन्निष्ठा येषां ते भावशमनाः ऋषयः। तत्पदं यथा नाकाङ्क्ष्यं तथा उपपूर्वमपि उपशब्दपूर्वशब्दोक्तगन्धर्वपदमपि ज्ञानिभिर्नाकाङ्क्ष्यम्। किमुत सुतरां देवादिपदमिति सुचयितुमपिशब्दः। इत्येके शाखिनः मन्यन्ते। कुतः? यतो ज्ञानार्थिनां यथेन्द्रद्युम्नश्रुतौ तदुक्तं तथोक्तम् । अत इत्यर्थः।","34043":"बहिस्तु देवादिपदेभ्योऽन्यत्र। ज्ञाने भक्त्यादिविषये। उभयथाऽप्याकाङ्क्षायामनाकाङ्क्षायामपि न दोषः। कुतः? देवर्षिरिति स्मृतेराचाराच्च नानात्वमिति शुभाचारविधायकशब्दाच्चेत्यर्थः। 476","34044":"समुदायविवक्षया स्वामिन इत्येकवचनम्। तथाच स्वामिनां देवानामेव। ज्ञानफलं भवति न प्रजानाम्। कस्मात्? तेषामेव ज्ञानस्वामित्वात् यदु किञ्चेति तेषामेव फलश्रुतेश्चेत्येवमात्रेयाचार्यो मन्यत इत्यर्थः।","34045":"हि यस्मात्। तस्मै प्रजार्थं देवैः परिक्रियते प्रजाद्वारा ज्ञानं सम्याद्यते। तस्मात् आर्त्विज्यं आर्त्विज्यमिवेति शेषः। ऋत्विजां यज्ञफलमिव प्रजानामप्यल्पज्ञानफलमस्तीत्यौडुलोमिराचार्यो मन्यत इत्यर्थः ।","34046":"तद्वतो प्रजावतो राज्ञः, शिष्यवतो गुरोश्च। विध्यादिवत् विधानफलयोरिव। यथा प्रजानां शिष्याणां पालनव्याख्यानयोः राजगुरुसहकारित्वेन विधानं फलं च तयोरेव मुख्यतया स्वविहितज्ञानदाने प्रजानां सहकार्यन्तरविधिः देवैरनुग्राह्यरूपविशेषसहकार्यन्तरत्वेन करणम्। पक्षेण पक्षत्वेन। तृतीयं आत्रेयौडुलोमिपक्षापेक्षया तृतीयः। अयमेव बादरायणीयपक्ष इत्यर्थः।","34047":"यतः कुटुम्बे इति श्रुतौ गृहिणो गृहस्थस्यैव मोक्षफलोक्त्या पर्यवस्यति। कृत्स्नभावात् संपूर्णगृहस्थधर्मवतो देवानपेक्ष्यैव। अतः श्रुत्यविरोधाच्च यतेरेव सर्वाश्रमेषूत्तमत्वमित्यर्थः।","34048":"मौनवत् यतित्वस्येव। इतरेषां अन्याश्रमधर्माणामपि उपदेशात् देवा एव ब्रह्मचारिणः इति श्रुतावुक्तत्वात् सर्वाश्रमिभ्यो देवानामुत्तमत्वमित्यर्थः।","34049":"गुरुः अनाविष्कुर्वन् सभादिषु आविष्कारमकुर्वन्नेव शिष्येभ्यो विद्यामुपदिशेत्। कुतः? अन्वयात् अयोग्यानामपि ज्ञानप्राप्त्याऽतिप्रसङ्गरूपयुक्तेरित्यर्थः।","34050":"अप्रस्तुतप्रतिबन्धे प्रस्तुतप्रतिबन्धशब्दोक्तप्रारब्धकर्माभावे। अपरोक्षज्ञानमैहिकं श्रवणादीनां संपूर्तिजन्मन्येव भवति। प्रतिबन्धे तु जन्मान्तरे भवति। कुतः? तद्दर्शनात् श्रुत्वेति श्रुतौ तथा प्रतिपादनादित्यर्थः।","34051":"एवं यथा ज्ञाने अनियमः तथा मुक्तिफलानियमः। मोक्षाख्यफलेऽपि ज्ञानिनः तच्छरीरपातानन्तरमेव मोक्ष इति नियमो नास्ति। किन्तु असति प्रारब्धे तद्देहपातानन्तरमेव। सति तु तद्देहान्तरावसाने मोक्षो भवति। ननु कुत एवं कल्प्यते। ज्ञानजन्मानन्तरं मुक्त्यभावे कदापि मुक्तिर्नेत्येवं कुतो न कल्प्यत इत्यत उक्तम्। तदिति। तस्यां ब्रह्मसंस्थो इति श्रुतौ तस्मिन्ब्रह्मणि अवस्थितस्य। तज्ज्ञानिन इति यावत्। अवधृतेः अमृतत्वमेत्येवेति मोक्षफलावधारणादित्यर्थः। अतः प्रतिबन्धककल्पनेति भावः। उक्तस्य सर्वस्यैतदध्यायार्थस्य प्रसिद्धत्वसूचनार्था द्विरुक्तिः।","41001":"ज्ञानार्थं श्रवणादीनामावृतिः कार्या। कुतः? असकृदुपदेशात्। बहुवारं श्वेतकेतुं प्रति उद्दालकेन परतत्त्वस्योपदिष्टत्वादित्यर्थः।","41002":"भृगुणा श्रुतस्य पुनरालोचनेनापरोक्षितत्वरूपलिङ्गदर्शनाच्चावृत्तिः कर्तव्येत्यर्थः।","41003":"तुशब्द एवार्थे। आत्मा विष्णुः। आत्मेति मम स्वामीति उपास्य एव। कुतः? यस्माज्ज्ञानिनः तथोपगच्छन्ति जानन्ति उपासते च शिष्यान्प्रति ग्राहयन्ति उपदिशन्ति च। तस्मादित्यर्थः।","41004":"प्रतीके नामाद्यधिष्ठानविषये। आत्मेत्युपास्तिर्न कार्या। किन्तु तद्गततया। कुतः? स विष्णुः। हि यस्मान्नामादिप्रतीकं न भवति तस्मादित्यर्थः।","41005":"ब्रह्मणि परमेश्वरे। ब्रह्मदृष्टिः पूर्णत्वोपास्तिः कार्या। कुतः? उत्कर्षात्। पूर्णत्वस्योत्कृष्टतया तथोपास्तेरप्युत्कृष्टत्वादित्यर्थः।","41006":"अङ्गे भगवदङ्गे। आदित्यादिभिर्देवैः आदित्यादिमतयः आदित्याद्याश्रयाङ्गत्वोपासना कार्या। कुतः? उपपत्तेः तेषां तत्प्रवेशस्यापेक्षितत्वेन तथोपासनस्य युक्तत्वादित्यर्थः।","41007":"जिज्ञासुरासीनः आसने उपविशन्नेव उपासनं कुर्यात्। कुतः? सम्भवात् तस्यासने सत्येव युक्तत्वादित्यर्थः।","41008":"अविच्छिन्नस्मृतिरूपोपासनस्यैव ध्यानत्वात् तदपेक्षयैवासननियमाभ्युपगमान्न स्मरणोपासनमादाय व्यभिचार इत्यर्थः।","41009":"न केवलं प्रत्याहारादिना मनोविक्षेपाभावो भवति। किन्त्वचलत्वं चापेक्ष्य शरीराचलत्वं चापेक्ष्य। अतस्तदर्थं आसीन एव ध्यायेदित्यर्थः।","41010":"स्मृतिकर्तारः कृष्णादयः। आसननियममावश्यकमित्येतमर्थं समं कायशिरोग्रीवमिति स्मरन्ति इत्यर्थः।","41011":"यत्र यस्मिन् देशे कालं। आसने च एकाग्रता ध्यानस्यैकनिष्ठता भवति। तत्रैव तस्मिन्देशकाले आसन एव ध्यानं कुर्यात्। कुतः? अविशेषात् देशकालादिना ध्यानज्ञानयोर्विशेषाभावादित्यर्थः।","41012":"मुमुक्षुणा आ प्रायणात् मोक्षपर्यन्तम्। ध्यानं कर्तव्यमेव। कुतः? हि यस्मात्। तत्रापि मोक्षेऽपि। दृष्टं ध्यानं श्रुतं स्मृतञ्च। तस्मादित्यर्थः ।","41013":"तदधिगमे तस्य ब्रह्मणः अधिगमे अपरोक्षज्ञाने सति। उत्तरपूर्वाघयोः। अपरोक्षज्ञानोत्तरपूर्वकालीनाघयोः अश्लेषविनाशौ उत्तरस्याश्लेषः पूर्वस्य विनाशश्च। भवतीति ज्ञायते कुतः? तद्व्यपदेशात्। तयोरश्लेषविनाशयोः तद्यथेति श्रुतावुक्तत्वादित्यर्थः।","41014":"तुशब्दोऽनुत्थानवाची। इतरस्य भगवद्ज्ञानीतरद्वेषिणः। पाते तु अनुत्थानतमःपाते प्रत्यासन्ने। तदर्थमितरस्य पापेतरपुण्यस्यापि एवं ज्ञानिपापवत्। असंश्लेषः उत्तरस्यासंश्लेषः पूर्वस्य विनाशश्च भवतीत्यर्थः।","41015":"तुशब्दश्चार्थः। पूर्वे विष्णुद्वेषज्ञानपूर्वकालीने अनारब्धकार्ये एवाप्रारब्धकार्ये एव पुण्यपापे विनश्यतः। कुतः? तदवधेः। तस्य मोक्षस्य प्रारब्धकर्मनिवृत्त्यवधित्वश्रुतेः स्मृतेश्चेत्यर्थः।","41016":"तुशब्दो विशेषद्योतकः।अग्निहोत्रादि जिज्ञासुब्रह्मज्ञानिकृताग्निहोत्राद्यकाम्यकर्म। तत्कार्यायैव ज्ञानमोक्षोभयकार्यायैव भवति। कुतः? तद्दर्शनात्। तथा न हास्येति श्रुतावुक्तत्वादित्यर्थः।","41017":"अतः प्रारब्धाकाम्यकर्मणः। अन्यत् भिन्नं ज्ञानात्पूर्वोत्तरकाम्यं पुण्यम् अनिष्टं अप्रारब्धञ्च विनाशाश्लेषौ प्राप्नोति। कुतः? यत इत्येवं प्रकारेणैकेषां शाखिनां शाखासु उभयौर्ज्ञानोत्तरपूर्वयोः अप्रारब्धानभीष्टयोः काम्यपुण्ययोः परित्यागेन पाठोऽस्ति। अत इत्यर्थः।","41018":"ज्ञानिकृतमल्पमपि पुण्यमक्षयफलं भवति। कुतः? हि यस्मात् यदेव विद्ययेति श्रुतिरस्ति। अत इत्यर्थः।","41019":"तुशब्दो ज्ञानिनः प्रारब्धभोगोपमर्दरूपविशेषद्योतकः। ज्ञानी भोगेन भोगानुभवेन। इतरे प्रारब्धपुण्यपापे। क्षपयित्वा विनाश्य। अथानन्तरम्। नियमेन सम्पत्स्यते ब्रह्म प्राप्नोति। एवं ब्रह्मद्विट् तमः प्राप्नोतीत्यर्थः।","42001":"वाक् वागभिमानिन्युमापदगृहीता वारुणी सौपर्णी च। मनसि मनोऽभिमानिरुद्रशब्दितशेषे गरुडे च विलीयते। कुतः? वाचो मनोऽधीनत्वादिति शेषः। तत्कथम्? दर्शनात् तस्य प्रत्यक्षसिद्धत्वात्। किञ्च शब्दाच्च तथा श्रुतेश्चेत्यर्थः।","42002":"चशब्दोऽप्यर्थः। सर्वाणि दैवतान्यपि अनु यथाऽनुकूलम्। स्वस्वयोग्येषु देवेषु लीयन्ते। कुतः? अत एव अग्नाविति श्रुतेरेवेत्यर्थः।","42003":"तन्मनः पूर्वोक्तमनोभिमानी शेषः सुपर्णश्च। प्राणे तच्छब्दितचतुर्मुखे। लीयते। कुतः? उत्तरात् मनः प्राण इत्युत्तरवाक्यादित्यर्थः।","42004":"सः चतुर्मुखः। अध्यक्षेऽधिपतौ परमात्मनि लीयते। कुतः? तदुपगमादिभ्यः परमात्मप्राप्त्यादिप्रतिपादकेभ्यः सर्व इति श्रुत्यादिभ्य इत्यर्थः।","42005":"विशिष्योक्तेभ्योऽन्येभ्यो देवाः। भूतेषु पञ्चभूतेषु लीयन्ते। कुतः? तच्छ्रुतेः भूतेषु देवाः इति श्रुतेश्चेत्यर्थः।","42006":"नेकस्मिन् अग्नावेव सर्वे देवाः लीयन्ते। किन्तु यथायोगं सर्वभूतेषु । कुतः? हि यस्मात् दर्शयतः पृथिव्यामृभवः इति, ऋभवः पृथिव्यामिति महोपनिषच्चतुर्वेदशिखे च तथा प्रतिपादयतः। तस्मादित्यर्थः।","42007":"आद्यश्चो नञः समाकर्षणार्थः। द्वौ वाव इतिश्रुतिसमुच्चयो द्वितीयः। तथाच लक्ष्मीः न लीयते। कुतः? यतस्तस्याः अनुपोष्य परमात्मानमनुपास्यैव अमृतत्वं नित्यमुक्तत्वम्। तत्कुतः? असृत्युपक्रमात् कदाऽपि संसारोपक्रमाभावात्। सोऽपि कुतः? यतः समना देशतः कालतः समो ना परमपुरुषो यस्याः सा समना तस्मादित्यर्थः।","42008":"तस्यां प्रकृतौ। अपीतेः लयस्य। संसारव्यपदेशात् विलीन इति संसारहेतुत्वश्रुतेर्न मोचकेश्वरसाम्यं प्रकृतेरित्यर्थः।","42009":"प्रकृतेरपि सूक्ष्मं ब्रह्म प्रमाणतः ज्ञानानन्दादिगुणपरिमाणतश्चाधिकम्। कुतः? तथोपलब्धेः सर्वत इति तथाश्रुतेः। अतोऽपि प्रकृतेः न ब्रह्मसाम्यमित्यर्थः।","42010":"अतः साम्यतदभावयोः साधितत्वात्। नोपमर्देन स्वातन्त्र्यादिगुणबाधेन । प्रकृतेः परमात्मना नित्यमुक्तत्वादिनैव साम्यमित्यर्थः।","42011":"ऊष्मावत्त्वानूष्मावत्त्वप्रतिपादिका द्विधा हीदम् इति श्रुतिरपि अस्यैव किञ्चित्साम्यरूपार्थस्यैव उपपत्तेः घटनायोपपादिका भवतीत्यर्थः।","42012":"प्रतिषेधात् ईश्वरस्यान्यसाम्यप्रतिषेधात्। प्रकृतेः देशकालव्याप्त्यादिनापि परमात्मसाम्यं नेति चेन्न । कुतः? यतः शारीरात् जीवेनैवेश्वरस्य साम्यं प्रतिषिध्यते न प्रकृतितः । अत इत्यर्थः।","42013":"हि यस्मात्। एकेषां शाखासु प्रकृतेः अथेति समाऽसमत्ववादः स्पष्टोऽस्ति तस्मादित्यर्थः।","42014":"कृष्णादिभिरुक्तार्थे मत्स्य इति स्मर्यते चेत्यर्थः।","42015":"तानि सर्वाणि देवतानि चतुर्मुखद्वारा। परे परमात्मनि। लीयन्ते। कुतः? हि यस्मात् तथाऽऽह सर्व इति श्रुतिः तथाऽऽह तस्मादित्यर्थः।","42016":"भगवदिच्छातद्भक्तेच्छानाम्। अविभागो विषयैक्यम्। न तु विरोधः। कुतः? वचनात् एते देवा इति श्रुतेरित्यर्थः।","42017":"तस्मिन्नुत्क्रान्तिकाले। तदोकोऽग्रज्चलनं तस्य परमात्मनः ओकसः आश्रयभूतस्य हृदयस्याग्रे ज्वलनं भवति। अथ तत्प्रकाशितद्वारः तेन प्रकाशेन विद्योतितमार्गः सन्। देहाज्जीव उत्क्रामति। ननु कथमेतद्युज्यते। विद्यासामर्थ्यात् ज्ञानसामर्थ्यात्। तच्छेषगत्यनुस्मृतियोगाच्च विद्याङ्गप्राप्यस्मरणसाहित्याच्च। किञ्च हार्दानुगृहीतः हृदयस्थभगवदनुगृहीतस्सन् याति। कया? शताधिकया सुषुम्नानाड्येत्यर्थः।","42018":"रश्म्यनुसारी अन्तःस्थितादित्यप्रकाशानुसारी सन् जीवो निष्क्रामतीत्यर्थः।","42019":"ननु निशि आदित्यरश्मीनामभावात्। ज्ञानिनः उत्क्रमणम्। नेति चेन्न न स्यादिति चेन्न। कुतः? सम्बन्धात्सूर्यरश्मीनां सर्वदा सम्बन्धादित्यर्थः।","42020":"यावद्देहभावित्वात् रश्मिसम्बन्धस्य यावच्छरीरभावित्वात्। रात्रावपि ज्ञानिनः उत्क्रमणं युक्तम्। कुतः? दर्शयति। चो यतः। दर्शयति संसृष्टा इति श्रुतिः तथा प्रतिपादयति अत इत्यर्थः।","42021":"चशब्दः प्रतिज्ञाद्वयसमुच्चये। अपि दक्षिणे मरणादिति स्मृतिसत्त्वेऽपि। दक्षिणे अयने दक्षिणायनकाले। ज्ञानिनः उत्क्रान्तिर्युक्ता। कुतः? अतः सौररश्मिसहस्रनाडीसम्बन्धस्य तदापि सत्त्वात्। हि यतः। एवं अतः दक्षिणायनदृष्टान्तेन रात्रावुत्क्रान्त्यभावो न वाच्य इत्यर्थः।","42022":"चो यतः। एते ब्रह्मचन्द्रगती। योगिनः प्रति ज्ञानकर्मयोगिनः प्रति। स्मर्येते स्मृत्या उच्येते। स्मार्ते च स्वानुस्मृतिसाध्ये च। गतीत्यादिना स्मर्येते। अतस्तयोर्न केवलं कालादिकृतत्वमित्यर्थः।","43001":"उत्क्रान्तो ज्ञानी अर्चिरादिना मार्गेण गच्छति। कुतः? तत्प्रथितेः तस्य तेऽर्चिषमभिसंभवन्तीति श्रुतौ तस्यार्थस्य प्रसिद्धत्वादित्यर्थः।","43002":"अविशेषविशेषाभ्यां वायोः प्राप्यत्वश्रुतेः उभयपर्यालोचनया वायोः द्वितीयप्राप्यत्वमेवेत्यर्थः।","43003":"तटितोऽधि तटित्प्राप्त्यनन्तरं वरुणः प्राप्यः। कुतः? सम्बन्धात्। वरुणस्य तटित उपरि सम्बन्धादित्यर्थः।","43004":"पूर्वं द्वितीयप्राप्यत्वेनोक्तो वायुः आतिवाहिक एव न मुख्यः। कुतः? तल्लिङ्गात् पूर्वप्राप्यत्ववायुशब्दात्। अर्चिषः स इति रूपतद्धर्मादिरित्यर्थः।","43005":"सप्तम्यर्थे पञ्चमी। उभयव्यामोहात् पूर्वोक्तवायुरातिवाहिको मुख्यो वा उत्तरोक्तवायुरातिवाहिको मुख्यो वेति सन्देहे । तत्सिद्धेः तेन दिवस्पतित्व विशेषणेन तस्य उत्तरोक्तस्य वायोर्मुख्यत्वसिद्धेर्नानिर्णय इत्यर्थः।","43006":"ज्ञानी वैद्युतेनैव विद्युत्पतिना वायुनैव ब्रह्म गच्छति। न तु मध्ये ततः वायोरन्यः प्राप्योsस्ति। कुतः? तच्छ्रुतेः | तस्य वायोः <qt>'स एनान्ब्रह्म गमयतीति'</qt> ( छा 4-15-6) ब्रह्मगमयितृत्व श्रुतेरित्यर्थः।","43007":"कार्यं उत्पत्तिमत् चतुर्मुखाख्यं ब्रह्म। वायुर्गमयतीति स इति श्रुत्यर्थ इति बादरिराचार्यो मन्यते । कुतः? अस्य चतुर्मुखस्यैव गत्युपपत्तेः प्राप्यत्वोपपत्तेरित्यर्थ।","43008":"यदीति(कौषारव) श्रुतौ प्राप्तव्यब्रह्मणः चतुर्मुखपदेन विशेषितत्वाच्चोक्तं युक्तमित्यर्थः।","43009":"यतस्तद्व्यपदेशः ब्रह्मवित् ( तै 2-1 ) इति परब्रह्मप्राप्तिश्रुतिः | सामीप्यात् चतुर्मुखं प्राप्याचिरेण परं प्राप्नोतीति कालसामीप्यादेव। तदनुसृत्यैव प्रवर्तते । अतो न तद्विरोधः इत्यर्थः।","43010":"कार्यात्यये महाप्रलये। तदध्यक्षेण सह कार्यस्वामिना चतुर्मुखेन सह। अतश्चतुर्मुखात्। परं उत्तमं ब्रह्म। ज्ञानी गच्छति। अभिधानात् तथा श्रुतेरित्यर्थः।","43011":"ब्रह्मणेति स्मृतेर्विद्यमानत्वाच्च ज्ञानी चतुर्मुखेन सह परं प्राप्नोतीति सिध्यतीत्यर्थः।","43012":"ज्ञानी परं ब्रह्मैव प्राप्नोति। न तु कार्यब्रह्म। कुतः? मुख्यत्वात्। ब्रह्मशब्दस्य परब्रह्मण्येव मुख्यत्वादिति जैमिनिराचार्यो मन्यत इत्यर्थः।","43013":"ज्ञानी परं ब्रह्मैव गच्छति । कुतः? तेन श्रवणादिभिः परब्रह्मण एव दृष्टत्वादित्यर्थः।","43014":"इतोऽपि ज्ञानिनः कार्यब्रह्मप्राप्तिरनुपपन्ना। कुतः? चो यतः। कार्ये ब्रह्मणि विषये ज्ञानिनः प्रतिपत्यभिसन्धिः प्रतिपत्तिरुपास्तिः। अभिसन्धिः प्राप्नुवानीतीच्छा नास्ति। अत इत्यर्थः।","43015":"वायुरप्रतीकालंबनान् व्याप्तोपासकानाधिकारिणः नयति परं ब्रह्म गमयति । अन्यान् प्रतीकालंबनान् प्रतीकशब्दितदेहान्त उपासकान् कार्यब्रह्म नयतीति <qt>'स एनान्'</qt> (छा 4-15-6) इति श्रुत्यर्थः इति बादरायणाचार्यो मन्यते। कुतः? उभयथा च दोषात्। एनां व्यवस्थामनङ्गीकृत्य सर्वेषाम् एकैकप्राप्त्यङ्गीकारे कार्यब्रह्मपरब्रह्मप्राप्त्यङ्गीकारे कार्यब्रह्मपरब्रह्मप्राप्तिपक्षद्वयोक्तदोषत्वप्राप्तेः। ननु 'यत्प्राप्तुमभिवाञ्छति तत्प्राप्नोति' इति (पाद्म) वचनात्तत्तदिच्छामात्रेण तत्तत्प्राप्तिसंभवान्नोक्तव्यवस्थाङ्गीकार्येत्यत आह । तत्क्रतुश्चेति। अनेन स यथा कामो भवति तत्क्रतुर्भवतीत्यादि (बृ 6-4-5) श्रुतिर्गृह्यते। च शब्दो यत इत्यर्थे। यतः स यथेति श्रुतिस्तत्तत्प्राप्तीच्छामात्रेण तत्तत्प्राप्तिं प्रतिषिध्य तज्ज्ञानोपासनापरोक्षैरेव तत्प्राप्तिं वक्ति। अतस्तत्तदिच्छामात्रेणैव न तत्प्राप्तिर्युज्यत इत्यर्थः।","43016":"चो यतः। <qt>'अन्तः प्रकाशा'</qt> (चतुर्वेदशिखायां) इति श्रुतिः केचन अप्रतीकालंबनाः केचन प्रतीकालंबनाः इति विशेषं भेदं दर्शयति प्रतिपादयति। तस्माच्चोक्तं युक्तमित्यर्थः।","44001":"ज्ञानी संपद्य ब्रह्म प्राप्य। अविहाय ब्रह्मानतिक्रम्य। स्वेन आविर्भूतस्वरूपेणावस्थितः सन् भोगान् भुङ्क्ते । कुतः? शब्दात्। <qt>'स एवं वित्'</qt> इति (सौपर्ण) श्रुतेरित्यर्थः।","44002":"स तत्र पर्येतीति श्रुतौ मुक्त एवोच्यते। कुतः? प्रतिज्ञानात् मुक्तादन्यस्य दिव्यभोगं प्रतिषिध्य <qt>'अहरहः'</qt> (बृहत्) इति श्रुतौ मुक्तस्यैव ब्रह्मप्राप्त्या दिव्यभोगोक्तेरित्यर्थः।","44003":"परञ्ज्योतिःशब्देन आत्मा परमात्मैवोच्यते न सूर्यः। कुतः? प्रकरणात् अस्य वाक्यस्य परमात्मप्रकरणत्वादित्यर्थः।","44004":"अविभागेन परमात्मभुक्तभोगान्। क्रमेणैव मुक्तैः भोगाः भुज्यन्ते। कुतः? दृष्टत्वात् <qt>'यानेवाहम्'</qt> इति (चतुर्वेद शिखा) श्रुतेरित्यर्थः।","44005":"ब्राह्मेण ब्रह्मसंबन्धिदेहेनैव। मुक्तो भोगान् भुङ्क्ते। कुतः? उपन्यासादिभ्यः ब्रह्मणः इति (माध्यन्दिनायन) श्रुतेः। आदिपदोक्तादत्त इति स्मृतेर्युक्तेश्चेति जैमिनिराचार्यो मन्यत इत्यर्थः।","44006":"चितिमात्रेण ज्ञानैकस्वरूपदेहेन। मुक्तो भोगान् भुङ्क्ते। कुतः? तदात्मकत्वात् चिन्मात्रदेहस्यैव मुक्तस्वरूपत्वात्। तस्य च संसृत्यहेतुत्वादित्यौडुलोमिराचार्यो मन्यत इत्यर्थः।","44007":"एवम् औडुलोम्युक्तप्रकारस्य। उपन्यासात् <qt>'स वा एष'</qt> इति (सौपर्ण) श्रुतौ उक्तत्वात्। पूर्वभावात् पूर्वस्मिन् जैमिन्युक्तपक्षेपि भावात् प्रमाणसद्भावात्। अविरोधं पक्षद्वयस्याविरोधं। बादरायणाचार्यो मन्यत इत्यर्थः।","44008":"चो विरुद्धपक्षव्यावृत्यर्थः। संकल्पादेव स्वेच्छानुसारेणैव मुक्ता भोगान् भुञ्जते। कुतः? तच्छ्रुतेः तस्मिन्नर्थे स यदीति (छां 8-2-1) श्रुतेरित्यर्थः।","44009":"चशब्दो विरुद्धशङ्काव्यावर्तकः। अनन्याधिपतिः मुक्तः स्वोत्तमस्वकीयान्याधिपतियुक्तो न। कुतः? अत एव सत्यसङ्कल्पादेवेत्यर्थः।","44010":"प्राकृतदेहाभावमङ्गीकृत्य चिन्मात्रदेहेन मुक्तस्य भोगोऽस्ति। एवं बादरिराचार्यो मन्यते। कुतः? हि यस्मात्। अभावं प्राकृतशरीराभावम्। <qt>'अशरीरो वाव'</qt> इति (कौण्ठरव्य) श्रुतिराह। तस्मादित्यर्थः।","44011":"जैमिनिः मुक्तानां भावं चिन्मात्रातिरिक्तदेहसद्भावं मन्यते। कुतः? विकल्पाम्नानात् विकल्पस्योभयविधदेहस्याम्नानात् । <qt>'चितावाsचिता वा'</qt> इति (उद्दालक) श्रुत्या प्रतिपादनादित्यर्थः ।","44012":"बादरायणः उभयविधं प्राकृतदेहभावाभावाख्यं। मतं स्वमतं मन्यते। कुतः? अतः प्रमाणसद्भावात्। कथमेतद्युज्यते? द्वादशाहवत्। यथा द्वादशाहात्मकः क्रतुरहीनसत्रोभयात्मकः तथैवेत्यर्थः।","44013":"सन्ध्यवत् यथा स्वप्नावस्थायां बाह्यदेहाभावेsपि भोगसम्बन्धः तद्वन्मुक्तावापि। तन्वभावेsपि प्राकृतदेहाभावेsपि। उपपत्तेः भोगस्य युक्तत्वाद्देहाभावपक्षो युज्यत इत्यर्थः।","44014":"जाग्रद्वत् यथा जग्रदवस्थायाम् । देहसद्भावेऽपि भोगसम्भवः । तद्वन्मुक्तावपि । भावे प्राकृतदेहसद्भावेऽपि भोगो युज्यत इत्यर्थः ।","44015":"प्रदीपवत् यथा प्रदीपस्य दीपिकादिप्रवेशः तद्गततैलादिभोगः कार्ष्ण्याद्यभोगश्च । तद्वन्मुक्तानामावेशः जडशरीरप्रवेशः। तत्र साधुभोगानुभवः दुःखाद्यननुभवश्चास्ति। कुतः? हि यस्मात्। <qt>'तीर्णो हि'</qt> (बृ 6-3-22) इति श्रुतिः। तथा दर्शयति तथा प्रतिपादयति। तस्मादित्यर्थः।","44016":"स्वर्गे लोके (काठ 1-12 ) इति वाक्यं स्वाप्ययसम्पत्योरन्यतरापेक्षं अन्यतरविषयः । कुतः? हि यस्मात्। <qt>'अस्य चात्र पिता अपिता'</qt> (बृ 6-3-22) इति श्रुत्या सुप्तिमुक्तिविषयत्वं आविष्कृतं प्रकटीकृतं तस्मादित्यर्थः।","44017":"मुक्तः जगत्सृष्ट्यादिव्यापारवर्जं यथा भवति तथा सर्वान् कामानाप्नोतीत्यर्थः।","44018":"चशब्दः साध्यसमुच्चये। <qt>'सर्वान् कामान्'</qt> (ऐ आ 2-5-4) इति श्रुतौ जीव उच्यते। कुतः? प्रकरणात् अस्य वाक्यस्य जीवप्रकरणत्वात्। तथाच न तत्रासङ्कोचेन जीवस्य सर्वकामभोग उपयुज्यते । किन्तु सङ्कोचेनैव। कुतः? असन्निहितत्वात् जीवानां जगद्व्यापारसामर्थ्यविदूरत्वादित्यर्थः।","44019":"मुक्तानां जगदैश्वर्यमस्तीत्यङ्गीकार्यम्। कुतः? प्रत्यक्षोपदेशात् <qt>'ता यो वेद'</qt> (तै उ 1-5) इति श्रुत्या स्फुटं मुक्तस्याखिलदेवतापूज्यत्वस्य प्रतिपादनादिति चेन्न । कुतः? आधिकारिकमण्डलस्योक्तेः। अत्र वाक्ये मुक्तहिरण्यगर्भस्यैव मुक्तस्वस्वाधिकारनियुक्तदेवतासमूहपुज्यत्वाभिधानादित्यर्थः।","44020":"चो नञोsनुकर्षणार्थः । मुक्तानां विकारावर्ति । विकारं संसारं आवर्तयति इति विकारावर्ति। संसारविषयकव्यापारो न। कुतः? <qt>'इमम्'</qt> इति (छा 4-15-6) श्रुतिस्तथा दर्शयति प्रतिपादयति तस्मादित्यर्थः।","44021":"मुक्तस्य एकप्रकरेणैवावस्थितिः न तु वृद्धिह्रासौ स्तः। कुतः? यतः <qt>'स एषः'</qt> (जाबाल) इत्यादि श्रुतिः स्थितिमेकप्रकरेनैवावस्थानमाह। न केवलमेतावत् किन्तु प्रत्यक्षानुमाने च ज्ञानिप्रत्यक्षकरणाभावलिङ्गे चैवं श्रुत्युक्तार्थम्। दर्शयतः ज्ञापयतः। अतः इत्यर्थः।","44022":"अन्यत्राविशेषं विना भोगमात्रस्य विशेषे सत्यपि मुक्तस्य साम्य शब्दितैकप्रकारोक्तिरूपलिङ्गात् न भोगविशेषः तद्वृध्यादौ कारणमिति न मुक्तो वृद्ध्यादिमानित्यर्थः।","44023":"मुक्तस्यानावृत्तिः। पुनरावृत्तिर्नास्ति। कुतः? शब्दात् <qt>'न च पुनरावर्तते'</qt> (छां 8-15-1) इति श्रुतेरित्यर्थः। द्विरुक्तिरुक्तार्थस्यैवमेवेत्यवधारणार्था ।"}
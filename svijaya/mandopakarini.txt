{
  "1001": "लक्ष्मीनारायणं देवं व्यासमध्वजयादिकान् ।\nगुरून्मूलादिपरमान्वन्दे विद्यागुरूंस्तथा ।। १ ।।\nछलारिनरसिंहार्यशिष्यः शेषाभिधो बुधः ।\nप्रवक्ति मध्वविजयं मन्दोपकृतये स्फुटम् ।। २ ।।\nयस्य देवे पराभक्तिर्यथा देवे तथा गुरौ । तस्यैते कथिताह्यर्थाः प्रकाशन्ते महात्मन इत्युक्तेः हरिभक्तिवत् गुरुभक्तेरपि पुरुषार्थसाधनत्वेन संपाद्यत्वात् वायोश्च महागुरुत्वात्तत्र भक्त्युत्पादनार्थं वाय्ववतारभूतहनुमद्भीममध्वानां माहात्म्यप्रतिपादकं प्रारिप्सिततया चित्तसन्निहितं काव्यमारभमाणः श्रीमन्नारायणपण्डिताचार्यः शिष्टाचारपरम्पराप्राप्तं निर्विघ्नेन परिसमाप्तिप्रचयादिहेतुं स्वेष्टदेवताप्रणामं विधाय सज्जनशिक्षार्थं ग्रन्थादौ निबध्नाति ।। कान्तायेति ।। कान्ताय मनोहराय । कान्तं च कमनं कम्रं कमनीयं मनोहरमिति धनञ्जयः । कल्याणगुणैकधाम्ने कल्याणाः मङ्गलरूपाः । कल्याणं मङ्गलं शुभं इत्यमरः । गुणा ज्ञानानन्दादयः कल्याणाश्च ते गुणाश्च कल्याणगुणाः तेषामेकं मुख्यं धाम आश्रयः । यद्वा कल्याणगुणा एव एकं केवलं धाम देहो यस्य स तथोक्तस्तस्मै । एके मुख्यान्यकेवला इत्यमरः । धाम देहे गृहे रश्माविति विश्वः । नवद्युनाथप्रतिमप्रभाय नवः नूतनः नवीनो नूतनो नव इत्यमरःउद्यन् इति यावत् नवश्चासौ द्युनाथश्च सूर्यश्च तस्य प्रतिमा सदृशी प्रभा दीप्तिर्यस्य स तथोक्तस्तस्मै । अखिलकारणाय अखिलस्य समस्तजगतः निमित्तकारणाय । श्रीप्राणनाथाय श्रीर्लक्ष्मीः । कमला श्रीर्हरिप्रियेत्यमरः । प्राणः मुख्यवायुः तयोर्नाथाय स्वामिने । यद्वा श्रियः लक्ष्म्याः प्राणनाथाय वल्लभाय विष्णवे नमस्करोमीत्यन्वयः । डुकृञ् करण इति धातोः लट् परस्मैपदं करोमि कुर्वः कुर्मः इति रूपम् । वृत्तं तु उपजातिः ‘स्यादिन्द्रवज्रा यदि तौ जगौ गः’ । ‘उपेन्द्रवज्रा जतजास्ततो गौ’ इन्द्रवज्रोपेन्द्र-वज्रयोर्वृत्तयोरस्मिन् श्लोके समावेशात् । ‘अनन्तोरदीरितलक्ष्मभाजौ पादौ यदीयावुप-जातयस्ताः’ इति तल्लक्षणात् अस्मिन्सर्गे प्रायः उपजातिवृत्तम् ।। १ ।।",
  "1002": "इदानीं वेदव्यासश्रीकृष्णौ एकोक्त्या प्रणमति ।। अनाकुलमिति ।। तस्मै कृष्णाय श्रीवेदव्यासाय नम इत्यन्वयः । वाच्यवन्मेचके कृष्णे भवेत्कृष्णोऽर्जुने हरौ । व्यासकोकिलयोर्ध्वांक्षे कृष्णश्चमरिलोहयोरिति विश्वः । कथंभूताय नीरदनीलभासे नीरं जलं नीरक्षीरांबुशंबरमित्यमरः तत् ददातीति नीरदो मेघः नीरदवत् नीला श्यामा भा दीप्तिः यस्य सः नीरदनीलभाः तस्मै । भाश्छविद्युतिदीप्तय इत्यमरः । पुनः कथंभूताय कृष्णाय कृष्णारमणप्रियाय कृष्णायाः द्रौपद्याः । कृष्णा तु द्रौपदी नीला हारक्रूरासु दृश्यत इति विश्वः । रमणाः भर्तारः धर्मादयः पाण्डुपुत्राः तेषां प्रियाय प्रीतिविषयाय तस्मै । कस्मै यत्पालितं येन वेदव्यासेन पालितं रक्षितं नित्यं अनादि अपौरुषेयमिति यावत् । गोकुलं गवां वाचां कुलं समूहं वेदसमूह इति यावत् अनाकुलं व्यत्यासरहितं अनाविलात्म आविलः कलुषः न भवतीत्यनाविलः । कलुषोनच्छ आविल इत्यमरः स्वच्छ इति यावत्आत्मा स्वरूपं यस्य तत्तथोक्तं तादृशं सत् उल्ललास शुशुभे तस्मै कृष्णायेति संबन्धः । लस् विकास इत्यतो लिट् परस्मैपदं ललास लेसतुः लेसुः इति रूपम् । श्रीकृष्णपक्षे तु तस्मै कृष्णाय वसुदेवपुत्राय नम इति योजना । कथंभूताय नीरदनीलभासे कृष्णारमणप्रियायेति इदं विशेषणद्वयं पूर्ववद्य्वाख्येयं तस्मै । यत्पालितं येन कृष्णेन पालितं संरक्षितं गोकुलं गवां धेनूनां कुलं समूहः । यूथं गौर्वाचि वृषभे चन्द्रे वाग्भूदिग्धेनुषु स्त्रियामिति रत्नमाला । गोकुलं नन्दादिगोपावासस्थानं वा । नित्यमजस्रं अनाकुलं उद्वेगरहितं भयरहितमिति यावत् । अनाविलः निर्मलः आत्मा स्वभावो यस्य तत् तथोक्तं सत् उल्ललास बभौ ।। २ ।।",
  "1003": "इदानीं मध्वाचार्यकीर्तिवर्णनेन स्वस्य निर्मलज्ञानप्राप्तिं प्रार्थयते ।। अपीति ।। मध्वस्य आनन्दतीर्थस्य । मध्व आनन्दतीर्थः स्यादित्युक्तेः । कीर्तिर्यशः नः अस्माकं,विशदां निर्मलां दृशं ज्ञानदृष्टिंदृक् ज्ञाने ज्ञातरि त्रिष्वित्यमरःदिश्यात् प्रदिशतु । ‘दिश् अतिसर्जन’ इत्यतः आशीर्लिङ् परस्मैपदं दिश्यात् दिश्यास्तां दिश्यासुः इति । कथंभूता कीर्तिः दिननाथदीप्तिं दिनानां दिवसानां नाथः अधिपः सूर्यः ‘‘दिनानामधिपः सूर्य’’ इति वचनात् तस्य दीप्तिं प्रभां जयन्ती तिरस्कुर्वती तदपेक्षया अतिशयितेति यावत् । अतिशयमेव उपपादयति । त्रिलोक्या इति त्रिलोक्याः त्रयाणां लोकानां भुवनानां समाहारस्त्रिलोकी तस्याः । इयं पञ्चमीविभक्तिः । बहिरपि उल्लसन्ती प्रकाशमाना मुहुः पुनः आन्तरं अन्तर्विद्यमानं तमः अज्ञानं हरन्ती नाशयन्ती । दिननाथ-दीप्तिस्तु त्रैलोक्यात् बहिर्न शोभते किन्तु त्रिलोक्यन्तर एव,नापि आन्तरं तमो हरति किन्तु बाह्यमेव तमः अन्धकारं परिहरति । अतः मध्वस्य कीर्तेः दिननाथस्यापेक्षया अतिशयितत्वमिति भावः ।। ३ ।।",
  "1004": "इदीनीं स्वपितॄन् प्रणमति ।। तम इति ।। अहं तान् गुरून् पितॄन् । गुरुर्निषेकादिकरे पित्रादौ सुरमन्त्रिणीति विश्वः । त्रिविक्रमार्यान् त्रिविक्रमाख्याश्च ते आर्याः पण्डिताश्च तान् ऋ गतौ इति धातोः ‘‘ऋहलोर्ण्यत्’’ इति कर्तरि ण्यत्प्रत्यये आर्या इति रूपम् । ततश्च गत्यर्थानां ज्ञानार्थकत्वात् आर्याः पण्डिता इति व्याख्यातम् । प्रणमामि प्रकर्षेण भक्त्याद्यतिशयेन नमामि नमस्करोमि । नमु प्रव्हत्वे शब्दे चेत्यतो लट् परस्मैपदं नमामि नमावः नमामः । कथंभूतान् गुरून् वर्यान् उत्तमान्,लोकः जनः ‘लोकस्तु भुवने जन इत्यमरः’ तमोनुदा तमः अज्ञानं नुदति नाशयतीति तमोनुत् तेन । यदास्यशीतांशुभुवा येषां त्रिविक्रमपण्डिताचार्याणां आस्यं वदनम् । वक्त्रास्ये वदनं तुण्डमाननं लपनं मुखमित्यमरः । तदेव शीतांशुः शीताः शीतलाः अंशवः किरणाः यस्य सः । किरणोस्रमयूखांशुरित्यमरः । शीतांशुश्चन्द्रः शीतांशोर्भुवा उत्पन्नेन तत्त्वप्रदीपा-कृतिगोगणेन तत्त्वप्रदीपाख्या च सा आकृतिश्च समीचीनग्रन्थश्च तत्त्वप्रदीपाकृतिः गवां वाचां गणः समुदायः गोगणः तत्त्वप्रदीपाकृतेः गोगणः तत्त्वप्रदीपाकृतिगोगणः तेन आनन्दं सुखं अवाप प्राप्तवान् । आप्लृ व्याप्तावित्यतो लिट् परस्मैपदं अवाप अवापतुः अवापुः इति । यथा चराचरात्मकलोकः तमोनुदा तमः अन्धकारं नुदति नाशयतीति तमोनुत् तेनशीतांशुभुवा चन्द्रादुत्पन्नेन तत्त्वप्रदीपाकृतिगोगणेन तत्त्वे तत्तत्पदार्थस्वरूपविषये प्रदीपाकृतिः प्रदीपवत् आकृतिः आकारो यस्य स तथोक्तः दीपवत्प्रकाश इत्यर्थःस चासौ गोगणश्च रश्मिसमूहश्च तेन । गौः स्वर्गे वृषभे रश्माविति विश्वःआनन्दं अवाप्नुयात् तथा यन्मुखादुत्पन्नेन तत्त्वप्रदीपनाम्ना ग्रन्थेन जनः आनन्दं अवाप तान् त्रिविक्रमार्यान् प्रणमामि इति भावः ।। ४ ।।",
  "1005": "यदर्थमिष्टदेवतादिनमस्कारः कृतः तत् इदानीं प्रतिजानीते ।। मुकुन्दभक्त्या इति ।। विश्वगुरोः विश्वस्य समस्तस्य मुक्तियोग्यजनस्य गुरोर्ज्ञानोपदेशकस्य गरीयसीं अतिशयेन गुरुतमामिति यावत् । विशुद्धां निर्दोषां अवतारलीलां अवताराणां हनुमदाद्यवताराणां लीलां कर्मचरितमिति यावत् । लीलाविलासक्रिययोरिति विश्वः । वक्ष्यामि वदिष्यामि वच् परिभाषण इत्यतो लृट् परस्मैपदं वक्ष्यामि वक्ष्यावः वक्ष्यामः इति । कस्मै प्रयोजनाय गुरुभक्तिजायै गुरोर्भक्तिः र्गुरुभक्तिः गुरुभक्तेर्जायत इति गुरुभक्तिजा तस्यै मुकुन्दभक्त्यै मुकुन्दे भक्तिः मुकुन्दभक्तिः तस्यै तादर्थ्ये चतुर्थी मुकुन्दभक्त्यर्थम् । भक्तिर्नाम माहात्म्यज्ञानपूर्वकसुदृढस्नेहः । मुकुन्दभक्तेर्गुरुभक्तिजन्यत्वात्,अप्यच्युतो गुरुद्वारा प्रसादकृदहं त्वित्यादिप्रमाणसिद्धम् । निरन्तरायै अविच्छिन्नायै । सतां सज्जनानां प्रसत्यै प्रसादाय च । सकलमुक्तियोग्यजनगुरूत्तमश्रीमुख्यप्राणावतारचरित्रवर्णनेन सन्तोऽपि सन्तुष्टा भवन्ति । तत्सन्तोषश्च सज्जनानुग्रहद्वारा हरिभक्तिहेतुः सा च मोक्षहेतुरिति भावः ।। ५ ।।",
  "1006": "तामिति ।। शर्वेन्द्रपूर्वैरपि शर्वः रुद्रश्च इन्द्रः शचीपतिश्च शर्वेन्द्रौ तौ पूर्वौ आदी येषां ते तथोक्ताःतैः सुरैरिति शेषः । मन्त्रवर्णैः वेदैः करणैः ‘बत्थिा तद्बपुषे धायि दर्शतं ‘भूषन्न योधि बभ्रूषु नम्नते तां सुते कीर्तिं मघवन्महित्वा’ ‘विष्णोः पदे परमे मध्व उत्सः’ विद्वान् मध्व उज्जभारा दृशे कं’ इत्याद्यैरित्यर्थः । अनुवर्णनीयां अनुवर्णयितुं योग्यां तां अवतारलीलाम् । वक्तुकामे वक्तुं वर्णयितुं काम इच्छा यस्य स तथोक्तस्तस्मिन् । इच्छा मनोभवः काम इत्यमरः । मन्दबुद्धौ मन्दा अल्पा अल्पविषयिणि इति यावत् बुद्धिर्मतिर्यस्य स तथोक्तः तस्मिन् । अत एव संक्षिप्नुवाक्ये संक्षिप्नूनि संक्षेपणशीलानि स्वल्पानीति यावत् वाक्यानि पदसमूहरूपाणि यस्य स तथोक्तस्तस्मिन् मयि । गुणाढ्याः गुणैः दोषग्राहित्वसारग्राहित्वदयालुत्वादिभिः आढ्याः सम्पन्नाः सन्तः उत्तमाः जनाः । ‘सच्छब्द उत्तमं ब्रूयात्’ इत्युक्तेः । करुणां कृपां क्रियासुः कुर्वन्तु । डु कृञ् करण इत्यस्माद्धातोः कर्मणि आशीर्लिङ् परस्मैपदं क्रियात् क्रियास्तां क्रियासुरः इति । बहुवाक्यैर्वर्णनीयां वायोरवतारलीलां अल्पवाक्यैरकथयदिति महान्तो न कुप्यंत्विति भावः । इन्द्रवज्रावृत्तं लक्षणं तु प्रथमश्लोके उक्तम् ।। ६ ।।",
  "1007": "उच्चेति ।। येन मुख्यवायुना उच्चावचाः उच्चाः पर्वतोद्धारणाद्याः अवचाः तृणोद्धारणाद्याः उच्चाश्चावचाश्चेति द्वन्द्वः । अनेकप्रकारा इति यावत् । उच्चावचं नैकभेदमित्यमरः । समस्तचेष्टाः समस्तव्यापाराः सर्वप्राणिनां स्युरिति शेषः । सर्वेषां देहेन्द्रियनियामकतया सर्वान्तर्गतेन येन वायुना सर्वे व्यापारा यत्प्रेरणया भवन्ति तत्र एवं सर्वप्रवर्तकवायुचरितेषु मध्ये किं चरितं कर्म चित्रम् आश्चर्यमिति निवेद्यं निवेदयितुं वर्णयितुं शक्यम् । तत्कृतानां सर्वेषामपि चरितानां चित्रत्वात् इदं चित्रमिति विशेषतो वर्णयितुं न शक्यमिति भावः । तर्हि न वर्णनीयं किमित्याशङ्कते किंत्विति तस्योत्तरमाह उत्तमेति ।। उत्तमश्लोकशिखामणीनां उत्तमः पुण्यकरः श्लोकः यशः येषां ते उत्तमश्लोकाः । पद्ये यशसि च श्लोक इत्यमरः । तेषां शिखामणयः चूडामणयः शिरोरत्नभूता इत्यर्थः । उत्तमा इति यावत् । तेषां चरितानां चरित्राणां अनुवादः अनुवर्णनं मनोविशुद्ध्यै मनसः हृदयस्य विशुद्ध्यै । तादर्थ्ये चतुर्थी । रागद्वेषादिदोषपरिहारार्थं स्यात् अतो वर्णनीयमिति भावः ।। ७ ।।",
  "1008": "मालेति ।। महान्तः सज्जनाः । तच्चरिताख्यरत्नैः तस्य श्रीमुख्यप्राणस्य चरितानीति आख्या नाम येषां तानि तथोक्तानि तान्येव रत्नानि पद्मरागमौक्तिकादिमणयः तैः । रत्नं मणिर्द्वयो रश्मजातौ मुक्तादिकेऽपि चेत्यमरः । मालाकृतः मालां स्रजं करोति रचयतीति मालाकृत् तस्य । मे मम । पूर्वापरीकारं पूर्वस्य प्रथमतो वर्णनीयस्य चरितस्य अपरीकारं पश्चाद्वर्णनं अपरं प्रकारान्तरं च पश्चाद्वर्णनीयस्य चरितस्यादितो वर्णनमपि चेत्यर्थः । हन्त अनुकम्पायां हर्षणे वा । हन्त हर्षेऽनुकम्पायामित्यमरः । मुहुः भृशं क्षाम्यंतु सहन्तु ‘‘क्षमूष् सहन’’ इत्यतो लोट् परस्मैपदं क्षाम्यतु क्षाम्यतात् क्षाम्यतां क्षाम्यंतु इति । पूर्वापरीकरणस्य निमित्तमाह असूक्ष्मदृष्टेरिति । सूक्ष्मा गुह्यार्थविषयिणी च सा दृष्टिर्ज्ञानं न विद्यते सूक्ष्मदृष्टिर्यस्य स तथोक्तः तस्य । दृष्ठिर्ज्ञानेक्ष्णि दर्शन इत्यमरः । अत एव पूर्वापरीकारादिकं सम्भावितमिति भावः । असूक्ष्मदृष्टेरपि परामर्शने पूर्वापरीकारादिकं परिहर्तुं शक्यत इत्याशङ्क्य तदशक्यमित्याह सकुतूहलस्येति । सकुतूहलस्य कुतूहलं कौतुकं औत्सुक्यमिति यावत् तेन सहितस्य । कुतुकं च कुतूहलमित्यमरः । सन्तोषयुक्तत्वादेवापरामर्शावसर इति भावः । यथा कश्चिन्मालाकारः अनर्घ्यरत्नानि दृष्ट्वा सम्यक् सम्भ्रमयुक्तः सन् क्रमं विहाय पूर्वापरीकारादिकं कुर्यात् तद्वत् अहमपि स्वतो मन्ददृष्टिः सन् चरिताख्यरत्नानि दृष्ट्वा सम्भ्रमान्तःकरणः सन्यदि पूर्वापरीकारादिकं कुर्यां तर्हि महान्तोऽनुकम्पया तत् मुहुः क्षाम्यंत्विति ।। ८ ।।",
  "1009": "वायोरवतारलीलां वक्ष्यामीत्युक्तं तत्र हनुमदाख्यावतारस्य प्राथमिकत्वात्तल्लीलां वक्तुमारभते ।। श्रीवल्लभाज्ञामित्यादिना ।। प्राणिगणप्रणेता प्राणिनां चेतनानां प्राणी तु चेतनो जन्मीत्यमरःगणाः बहुविधाः समुदायास्तेषां प्रणेता नायकः । अधिभूर्नायको नेतेत्यमरः प्रेरक इति यावत् । सतां मुक्तियोग्यानां गुरुः ज्ञानोपदेष्टा । प्राणेश्वरः प्राणानामिन्द्रियाभिमानिसूर्यादिदेवतानां ईश्वरः श्रेष्ठः मुख्यप्राण इति यावत् । केसरिणः केसरिनाम्नो वानरस्य गृहे भार्यायाम् । गृहिणी गृहमित्यमरः । अभूत् प्रादुरभूत् । भू सत्तायामित्यतो लुङ् परस्मैपदं अभूत् अभूतां अभूवन् । किं कृत्वा ससुरेन्द्रयाञ्चां सुरेन्द्राः देवश्रेष्ठाः तेषां याञ्चा प्रार्थना तया सहिताम् । त्रिलोक्यां लोकत्रये संभाव्यतमां संभावयितुं बहुमानयितुं योग्या संभाव्या अतिशयेन संभाव्या संभाव्यतमा तां सर्वैः अवश्यमङ्गीकरणीयामित्यर्थः । श्रीवल्लभाज्ञां श्रियः वल्लभस्य दयितस्य नारायणस्य आज्ञां कार्यं कुर्वित्येवंरूपां वाचं संभाव्य आदृत्य अङ्गीकृत्येति यावत् ।। ९ ।।",
  "1010": "ये य इति ।। ये ये गुणा नाम गुणशब्दवाच्यत्वेनेत्यर्थः । जगत्प्रसिद्धाः सन्ति तेषु गुणत्वेन जगत्प्रसिद्धेषु धर्मेषु महान्त इत्यध्याहारःयं केसरिपुत्रं निदर्शयन्ति स्म दृष्टान्तमकुर्वन् । निपूर्वात् दृशिर् प्रेक्षण इत्यतो लट् परस्मैपदं दर्शयति दर्शयतः दर्शयन्ति । स्मशब्दयोगेन लटो भूतार्थकत्वम् । तमेनं केसरिपुत्रं हनुमन्तं हनुमन्नामकं आहुः वदन्ति । ब्रूञ् व्यक्तायां वाचीत्यतो लट् परस्मैपदं आह आहतुः आहुरिति । यस्मात् हनुशब्दवाच्याः सर्वेऽपि ज्ञानादयो धर्माः अस्मिन् केसरिपुत्रे सन्तीति ज्ञानिप्रत्यक्षसिद्धम् । ‘ज्ञाने विरागे हरिभक्तिभावे धृतिस्थितिप्राणबलेषु योगे’ इत्युक्तेः । हनुशब्दस्य ज्ञानवाचित्वात् हनुशब्देन वैराग्यभक्त्यादिसर्वेषां गुणशब्दवाच्यानां उपलक्षणया ग्रहणात् । हनुरस्यास्तीति हनुमानिति व्युत्पत्त्या ज्ञानोपलक्षितसर्वगुणाश्रयत्वस्य प्रतीतेः एनं केसरिपुत्रं हनुमन्तं वदन्तीति भावः । कथंभूतं एनं साक्षात् मुख्यतः महाभागवतप्रबर्हं भगवतः इमे भागवताः भगवद्भक्ता इत्यर्थः । महान्तश्च ते भागवताश्च महाभागवताः तेषु प्रबर्हं मुख्यम् । मुख्यवर्यवरेण्याश्च प्रबर्होऽन वरार्घ्यवदित्यमरः । पुनः किम्भूतं श्रीमन्तं श्रीः कान्तिः सम्पत् अस्यास्तीति श्रीमान् तम् । श्रीः पद्मा कान्तिसम्पदोरिति धनञ्जयः । इन्द्रवज्रावृत्तम् ।। १० ।।",
  "1011": "कर्माणिति ।। परमाद्भुतानि परमं अत्यन्तं अद्भुतानि आश्चर्याणि । दैवीषु देवानां सम्बन्धिन्यः दैव्यः तासु सभासु सभाजितानि आदृतानि कर्माणि चरितानि कुर्वन् । सुग्रीवमित्रं सुग्रीवस्य तन्नामकस्य वानरस्य मित्रं सखा । अथ मित्रं सुहृत्सखेत्यमरः । मित्रशब्दो नित्यनपुंसकः । सः हनुमान् जगत्पवित्रं जगति पवित्रं शुद्धं जगत् लोकं पावयति पवित्रीकरोति स्वदर्शनादिनेति जगत्पवित्रस्तमिति वा । रामतनुं रामाख्या राघवरामाख्या तनुः अवतारः यस्य तम् । रमापतिं रमायाः इन्दिरायाः पतिं भर्तारम धवः प्रियः पतिर्भर्तेत्यमरः । ददर्श दृष्टवान् । दृशिर् प्रेक्षण इत्यतो लिट् परस्मैपदं ददर्श ददृशतुः ददृशुः ।। ११ ।।",
  "1012": "पादारविन्देति ।। तदा रामदर्शनकाले महाभक्तिभराभिनुन्नः महती च सा भक्तिश्च महाभक्तिः स एव भरः भारः भरोऽतिशयभारयोरित्यमरः तेन नुन्नः प्रेरितः । अत एव पादारविन्दप्रणतः पादौ चरणे अरविन्दे इव पद्मनीव । वा पुंसिपद्मं नलिनमरविन्दं महोत्पलमित्यमरः । तयोः प्रणतः प्रकर्षेण नतः प्रह्वः । हरीन्द्रः हरीणां वानराणां इन्द्रः ईशिता चन्द्रे सूर्ये यमे विष्णौ वासवे दर्दुरे हये । मृगेन्द्रे वानरे वायौ दशस्वपि हरिः स्मृत इति धनञ्जयः । भद्रेन्द्र इन ईशितेति च । स हनूमान् पुराणेन पुरातनेन । पुराणप्रतनप्रत्नपुरातनचिरन्तना इत्यमरः । पूरुषेण रामेणेत्यर्थः । पद्मोदर-सुन्दराभ्यां पद्मस्य कमलस्य उदरवत् अन्तस्थदलवत् सुन्दराभ्यां मनोहराभ्यां दोर्भ्यां कराभ्यां अग्राहि गृहीत उत्थापित इति यावत् । ग्रह उपादान इत्यतः कर्मणि लुङ् आत्मनेपदं अग्राहि अग्राहिषातां अग्राहिषत इति ।। १२ ।।",
  "1013": "अदार्येति ।। अदार्यसालावलिदारणेन दारयितुं शक्याः दार्याः न दार्याः अदार्याः रामेतरैरभेद्या इत्यर्थः । ते च ते सालाश्च तालवृक्षाश्च तेषामावलिः पङि्क्तः तस्या दारणं भेदनं येन स तथोक्तः । अत्र ‘‘सालः पादपमात्रे स्यादि’’त्यभिधानात् साल-शब्दस्य सामान्यवाचित्वेऽपि वृक्षविशेषाः तालवृक्षा ग्राह्याः रामायणोक्तेः । वीथ्यालिरावलिः पंक्तिरित्यमरः । व्यापादितेन्द्रप्रभवेन इन्द्रात्प्रभव उत्पत्तिर्यस्य स इन्द्रप्रभवः व्यापादितः हिंसितः इन्द्रप्रभवो वाली येन स तथोक्तस्तेन । अत एव निकामं नितराम् । प्राद्योतनि-प्रीतिकृता प्रद्योतनः सूर्यः,प्रद्योतनो दिनमणिरित्यमरः । प्रद्योतनस्यापत्यं पुमान् प्राद्योतनिः सुग्रीवः तस्य प्रीतिं हर्षं करोतीति प्रीतिकृत् तेन । मधुद्विषा मधोः मधुनाम्नः द्विट् शत्रुः तेन रामेण वीरः पराक्रमी । शूरो वीरश्च विक्रान्त इत्यमरःआरब्धान्तगामीति यावत् । स हनुमान् सन्दिदिशे सीतान्वेषणार्थं प्रेषितः । संपूर्वाद्दिश् आज्ञापने इत्यस्मात्कर्मणि लिडात्मनेपदं दिदिशे दिदिशाते दिदिशिरे ।। १३ ।।",
  "1014": "कर्णांतमिति ।। गुणगृहीत्रा ‘‘पराक्रमौदार्ययशःप्रतापैः सौजन्य-माधुर्यनयानुनायैः । गांभीर्यचातुर्यसुवीर्यधैर्यैर्हनूमतो न ह्यधिकस्त्रिलोक्यामित्यादिरूपहनुमद्-गुणान् गृहीत्रा जानता । रणकोविदेन रणे युद्धे कोविदेन सुधिया युद्धकरणविषये महाज्ञानिनेत्यर्थः । सन् सुधीः कोविदो बुध इत्यमरः । कर्णांतं कर्णस्य श्रोत्रस्यान्तं समीपम् अन्तं पदार्थसामीप्य इति धनञ्जयःआनीय प्राप्य रहसि वक्तव्यं वक्तुमिति भावः । मुक्तः प्रेषितः । स्फुरन् शोभमानः । सत्पक्षपाती सत्सु पक्षपातः स्नेहोऽस्यास्तीति तथोक्तः । असौ हनूमान् वैरिभयङ्करः वैरिणामरीणाम् । रिपौ वैरिसपत्नारीत्यमरः । भयङ्करः भीतिजनकः अभूत् । तत्र दृष्टान्तमाह प्रदर इति । गुणगृहीत्रा गुणः मौर्वी,मौर्वी ज्या सिञ्जिनी गुणः इत्यमरःतां गृहीत्रा धृतवता मौर्वीकर्षकेणेति यावत् । रणकोविदेन रामेण कर्णान्तमानीय मुक्तः सत्पक्षपाती सन्तः शोभमानाश्च ते पक्षाः पक्षिपतत्राणि च सत्पक्षाः सत्पक्षैः पातः गमनं अस्यास्तीति स तथोक्तः । गरुत्पक्षच्छदाः पत्रमित्यमरः । अग्रयः ऋजुत्वनिशि-तत्वादिगुणयुक्तत्वेन श्रेष्ठः प्रदरः शरः । प्रदरः शरशंखयोरिति विश्वःयथा वैरि-भयङ्करोऽभूत्तथेत्यर्थः ।। १४ ।।",
  "1015": "गोभिरिति ।। गोभिः वचोभिः । समानन्दितरूपसीतः समानन्दितं सन्तोषितं रूपं स्वरूपं यस्याः सा सीता जानकी येन स तथोक्तः । स्ववह्निनिर्दग्ध-पलाशिराशिः स्वेन स्वकीयेन स्वपुच्छगेनेत्यर्थः । आत्मीये स्वोस्त्रियान्धन इत्यमरः । वह्निना अग्निना निर्दग्धः भस्मीकृतः पलं मांसं अश्नन्ति भुञ्जन्तीति पलाशिनः राक्षसाः । स्याच्चामिषे पलमित्यमरः । तेषां राशिः पुञ्जः । स्यान्निकायः पुञ्जराशीत्यमरः । स्ववह्निनिर्दग्धः पलाशिराशिर्येन स तथोक्तः । असौ हनूमन्नववारिदः हनुमदाख्यः नवः नूतनः वारिदो मेघः । तडित्वान्वारिदोंऽबुभृदित्यमरः । तीर्णांबुधिः पुनरपि उत्तीर्णः अम्बुधिः समुद्रः येन स तथा । विष्णुपदे विष्णोः रामस्य पदे पादे ननाम नमश्चकार । णमु प्रह्वत्वे शब्दे च इत्यतो लिट् परस्मैपदम् । पदं शब्दे च वाक्ये च व्यवसायापदेशयोः । पादतच्चिह्नयोः स्थानत्राणयोर्लक्ष्म-वस्तुनोरिति विश्वः ।। मेघपक्षे तु ।। गोभिः जलैः । भूवाग्वारिषु गौर्मत इति विश्वः । समानन्दितरूपाः आप्यायितस्वरूपाः सीताः सस्यानि येन स तथोक्तः । अत्र सीता लाङ्गलपद्धतिरित्यमरकोशोक्तेः लाङ्गलपद्धतिवाचकेन सीताशब्देन लक्षणया लाङ्गल-पद्धत्युत्पन्नसस्यानि गृह्यन्त इति ज्ञेयम् । स्ववह्निनिर्दग्धपलाशिराशिः स्ववह्निना विद्युल्लक्षणवह्निना निर्दग्धः पलाशिनां द्रुमाणां राशिर्येन स तथोक्तः । पलाशी द्रुद्रुमागमा इत्यमरः । एवंभूतः सन् तीर्णांबुधिः वायुवशात् समुद्रमतीत्य देशान्तरङ्गतः सन् यथा विष्णुपदे आकाशे वियद्विष्णुपदंवापीत्यमरःननाम तत्र लीनोऽभवत्तद्वदिति श्लोकाभि-प्रायः । अहो आश्चर्यं हनुमच्चरितमिति भावः । अहोे हीति च विस्मय इत्यमरः ।। १५ ।।",
  "1016": "अपक्षपातीति ।। असौ हनूमान् । त्वरापराक्रान्तिषु त्वराः वेगाश्च पराक्रान्तयः पराक्रमाश्च तासु विषये । पतगाधिराजं पतगाः पक्षिणः तेषामधिराजः पतगाधिराजः गरुडः । राजाहः सखिभ्यष्टच् इति टच् प्रत्ययः । तं जिगाय जितवान् । जी जय इत्यतः कर्तरि लिट् परस्मैपदं जिगाय जिग्यतुः जिग्युः । एतत् हनुमतः गरुडजयरूपं कर्म चित्रं आश्चयम् । आलेख्याश्चर्ययोश्चित्रमित्यमरः । कुतः,हनुमान् पुरुषः पुरुष-पराक्रमवान् अपक्षपाती पक्षाभ्यां पातः गमनं अस्यास्तीति पक्षपाती न पक्षपाती अपक्षपाती गरुडस्तु पक्षाभ्यां पतति गच्छतीति पक्षपाती अभोगभोक्ता भोगानां स्त्र्यादि-विषयभोगानां भोक्ता उपभोक्ता तादृशो न भवतीति अभोगभोक्ता ब्रह्मचर्यनिरतत्वादिति भावः । गरुडस्तु भोगान् सर्पदेहान् भुङ्क्ते । भोगः सुखे स्त्र्यादिभृतावहेश्च फणकाययोरित्यमरः । विश्वंभरं नारायणं रामम् । विश्वंभरः कैटभजित् इति विष्णुपर्यायामरः । बिभ्रत् वहन् । यद्यपि भगवद्वाहनत्वेन विश्वंभरवाहकत्वं गरुडस्याप्यस्ति तथापि भोगरहितस्य पक्षाभ्यां पतनरहितस्य हनूमतः भोगभोक्तुः पक्षाभ्यां पतनशीलस्य गरुडस्य जयः आश्चर्यमिति भावः ।। १६ ।।",
  "1017": "।। निबद्ध्येति ।। एषकः एष एव एषकः । स्वार्थे कप्रत्ययः । एष हनुमान् । रघुवंशकेतुभ्रूभङ्गसम्भ्रान्तपयोधिमध्ये रघोः रघुराजस्य वंशे सन्ततौ केतुः ध्वजस्थानीयः । ग्रहभेदे ध्वजे केतुरित्यमरः । राम इत्यर्थः । तस्य भ्रुवौ तयोर्भङ्गः विक्षेपः तेन सम्भ्रान्तः उद्विग्नः भीत इत्यर्थः । स चासौ पयोधिः समुद्रश्च तस्य मध्ये सेतुं निबध्य बन्धयित्वा कपिसैन्यस्य लङ्कां प्रति गन्तुं योग्यं मार्गविशेषं पर्वतादिभिः कृत्वेति यावत् । दशकाय दशसङ्ख्याकानि कानि शिरांसि यस्य सः दशकः तस्मै रावणाय । कं शिरो जलमाख्यातमिति वररुचिः । मुष्टिप्रहारं मुष्टिना प्रहारं उरसि ताडनंअदात् दत्तवान् । दा दान इत्यतो लुङ् परस्मैपदं अदात् अदातां अदुः । कथंभूतं मुष्टिप्रहारं सीतासन्तर्जनाग्रयोत्तरं सीतायाः जानक्याः सन्तर्जनस्य भर्त्सनस्य अग्रयं समीचीनं उत्तरम् ।। १७ ।।",
  "1018": "।। जाज्वल्यमान इति ।। स हनूमान् जाज्वल्यमानोज्ज्व-लराघवाग्नौ जाज्वल्यमानः अत्यन्तं ज्वलन् रावणस्य क्रुध्यन्निति यावत् उज्ज्वलः प्रकाशमानः । रघोर्गोत्रापत्यं पुमान् राघवः । जाज्वल्यमानश्चासौ उज्ज्वलश्चासौ राघवः रामचन्द्रश्च स एवाग्निः यस्मिन् स जाज्वल्यमानोज्ज्वलराघवाग्निः तस्मिन् । सुग्रीवसुयायजूके सुग्रीवाख्यः सु पूज्यः समीचीन इति यावत् यायजूकः यजमानः यस्य स तथोक्तः तस्मिन् । सुः पूजायां भृशार्थेष्विति विश्वः । युद्धमखे युद्धं मख इव यज्ञ इव तस्मिन् । सप्ततंतु-र्मखःक्रतुरित्यमरः । प्रतिप्रस्थात्रा प्रतिप्रस्थातृनामकऋत्विग्भूतेन सुमित्रातनयेन सुमित्रायाः तनयेन पुत्रेण लक्ष्मणेन । आत्मजस्तनयः सूनुः सुतः पुत्र इत्यमरः । साकं सह । आध्वर्यवं अध्वर्योः अध्वर्युनामकऋत्विजः इदं आध्वर्यवं अध्वर्युव्यापारमित्यर्थः । चक्रे कृतवान् डुकृञ् करण इत्यतो लिडात्मनेपदं चक्रे चक्राते चक्रिरे । यज्ञे हि अध्वर्य्वादयः ऋत्विजः भवेयुः यजमानश्च स्यादग्निश्च भवेत्,युद्धाख्ययज्ञे च राम एवाग्निः,सुग्रीवो यजमानः,हनूमान् अध्वर्युः,प्रतिप्रस्थाता लक्ष्मणः,अङ्गदादयः होत्राग्नीध्रादयः ऋत्विज इति ज्ञेयम् । इन्द्रवज्रावृत्तम् ।। १८ ।।",
  "1019": "रामार्चन इति ।। रामार्चने तादर्थ्ये सप्तमी रामस्य अर्चने पूजार्थं द्वाभ्यां कराभ्यां प्रसूनं कुसुमम् । प्रसूनं कुसुमं सुममित्यमरः । नयतः उद्धरतः यः प्रयत्नः प्रयासः अभवत् आसीत् । भू सत्तायां लङ् परस्मैपदम् । सः प्रयत्नः एकेन दोष्णा हस्तेन सञ्जीवनाद्याश्रयं सञ्जीवनः सञ्जीवननामकः औषधवृक्षः स एव आद्यः आदिर्येषां ते सञ्जीवनाद्याः वृक्षाः तेषामाश्रयः तम् । पुंस्यादिः पूर्वपौरस्त्यप्रथमाद्याः इत्यमरः । गिरीन्द्रं गिरीणां पर्वतानां इन्द्रः श्रेष्ठस्तं गन्धमादनपर्वतं नयतः उद्धृत्य नयतः नाभूत् । मृतसञ्जीवनाद्यौषधार्थं गन्धमादनपर्वतमेकेन हस्तेन उद्धृत्य गृहीत्वा च गच्छतो हनुमतः पुष्पोद्धरणादौ यावान् प्रयासस्तावानपि नाभूदिति भावः ।। इन्द्रवज्रावृत्तम् ।। १९ ।।",
  "1020": "स इति ।। स हनूमान् । दारितारिं दारिताः निहताः अरयः रावणकुम्भकर्णादिवैरिणः येन स तथोक्तस्तम् । रिपौ वैरिसपत्नारीत्यमरः । परमं सर्वोत्तमं पुमांसं पुरुषम् । स्युः पुमांसः पञ्चजनाः पुरुषाः पूरुषा नरा इत्यमरः । राममित्यर्थः । समन्वयासीत् सम्यक् अनुसृत्य ययौ रावणादीन् हत्वा अयोध्याभिमुखं यान्तं अनुययावित्यर्थः । ‘या प्रापण’ इत्यतो लुङ् परस्मैपदं अयासीत् अयासिष्ठां अयासिषुः । कथम्भूतं पुमांसं वह्निप्रवेशाधिगतात्मशुद्ध्या वह्नौ जाज्वल्यमानाग्नौ प्रवेशेन अधिगता जनैः सम्यक् ज्ञाता आत्मनः स्वस्याः शुद्धिः परपुरुषसङ्गराहित्यादिरूपा यस्याः सा तथोक्ता तया वह्निप्रवेशाधिगतात्मशुद्ध्या । नरदेवपुत्र्या नरदेवस्य जनकराजस्य पुत्र्या सीतया । विराजितं शोभमानं कयेव काञ्चनमालयेव सुवर्णमालिकयेव सुवर्णस्य अग्नौ प्रक्षेपणेन यथा शुद्धिरवगम्यते एवं सीताया अपि अग्निप्रवेशेन निर्दोषत्वं सवैर्जनैरवगतमिति भावः ।। २० ।।",
  "1021": "श्याममिति ।। एषः हनूमान् ‘श्यामं कृष्णवर्णं’ कृष्णे नीलासितश्यामेत्यमरः । स्मितास्यं स्मितं मन्दहासयुक्तमास्यं वदनं यस्य तत्तथोक्तं तत् । पृथुदीर्घहस्तं पृथू स्थूलौ दीर्घौ जानुपर्यन्तं लम्बमानौ हस्तौ पाणी यस्य तत्तथोक्तं तत् । सरोजनेत्रं सरोजवत् कमलवत् नेत्रे नयने यस्य तत्तथोक्तं तत् । गजराजयात्रं गजराजस्य गजश्रेष्ठस्य यात्रावत् गमनवत् यात्रा यस्य तत्तथोक्तं तत् । यात्रा तु यापनेऽपि स्यात् गमनोत्सवयोस्त्रियामिति मेदिनी । जगन्मङ्गलं जगतां लोकानां मङ्गलं श्रवणदर्शनादिभिः शुभं यस्मात्तत्तथोक्तं तत् । कल्याणं मङ्गलं शुभमित्यमरः । श्रेयस्करमित्यर्थः । अयोध्याधिपतेः अयोध्यायाः तन्नामकनगर्याः अधिपतेः स्वामिनः रामस्य । वपुर्गात्रम् । गात्रं वपुः संहननमित्यमरः । दृग्भ्यां चक्षुर्भ्याम् । ईक्षणं चक्षुरक्षिणी दृग्दृष्टी चेत्यमरः । सिषेवे । षेवृ सेवायामित्यस्मात् लिडात्मनेपदं सिषेवे सिषेवाते सिषेविरे । दृग्भ्यामित्युपलक्षणं,श्रवणं कीर्तनं विष्णोः स्मरणं पादसेवनम् । अर्चनं वन्दनं दास्यं सख्यमात्मनिवेदनम् इत्युक्त-श्रवणादिकमपि ग्राह्यम् । हनुमान् बहुप्रकारेण रामसेवां चकारेति भावः ।। २१ ।।",
  "1022": "राज्येति ।। सीता जानकी । राज्याभिषेके रामस्य राज्ये साम्राज्ये अभिषेकेअवसिते समाप्ते सति । हे सीते त्वं नः अस्मान् भजतां मध्ये प्रेष्ठाय अतिशयेन प्रियाय तां मालां दिश प्रयच्छ । दिश अतिसर्जन इत्यतो लोट् परस्मैपदं ‘‘दिश दिशतात् दिशतं दिशते’’ति रामस्य वाण्या वाचा । गीर्वाग्वाणी सरस्वतीत्यमरः । मणिमञ्जुमालाव्याजेन मणीनां पद्मरागादिनवरत्नानां मञ्जु मनोज्ञा माला मालिका तस्याः व्याजेन कण्ठे बन्धनमिषेण । मनोज्ञं मञ्जु मञ्जुलमित्यमरः । अत्र अस्मिन् हनुमति दीर्घां अविच्छिन्नां करुणां दयां बबन्ध चकार । बधिर् बन्धन इत्यतो लिट् परस्मैपदं बबन्ध बबन्धतुः बबन्धुः । अत्र सीतया हनुमत्कण्ठे मालाबन्धने कृते सति कविरुत्प्रेक्षते नेदं मालाबन्धनं किन्तु कृपाबन्धनमिति । इन्द्रवज्रावृत्तम् ।। २२ ।।",
  "1023": "हृदेति ।। सेवाप्रसन्नः सेवया शुश्रूषया प्रसन्नः सन्तुष्टः । देवः रामः । अस्मै हनुमते सहभोगं सहभोगनामकं सत्यलोकाधिपत्यंदिदेश ददौ । दिश् अतिसर्जन इत्यतो लिट् परस्मैपदं दिदेश दिदिशतुः दिदिशुः । कथम्भूतो रामः उरुसौहार्दभृता सुहृदो भावः सौहार्दं उरु उत्कृष्टं च तत् सौहार्दं च तत् भृता दधता हृदा मनसा । प्रेमा ना प्रियताहार्दं प्रेम स्नेह इत्यमरः । अधिमौलि मौलौ अधि इत्यधिमौलि अव्ययीभावसमासोऽयं शिरसीत्यर्थः । न्यस्तेन स्थापितेन हस्तेन पाणिना । दयार्द्रदृष्ट्या दयया कृपया आर्द्रा क्लिन्ना युक्तेति यावत् सा च सा दृष्टिश्चक्षुस्तया प्रसन्ननयनेन इत्यर्थः । अमृतकल्पवाचा अमृतस्य सुधायाः कल्पा च सा वाक् च तया हनुमतः ज्ञानभक्त्यादौ कोऽपि समो नास्ति स्वभावभक्त्या मत्सेवाकर्तुः प्रतिकर्तृता च नास्तीत्येवंरूपया अमृतवा-चेत्यर्थः । उपलक्षितः । इयं सर्वापि तृतीया इत्थंम्भूतलक्षणे छत्रेण राजानमद्राक्षीदित्यत्र छत्रोपलक्षितं राजानमितिवत् अत्रापि रामः स्नेहपूर्वकहृदाद्युपलक्षितः सन् सहभोगं ददावित्युक्तं भवति ।। २३ ।।",
  "1024": "प्रेष्ठ इति ।। रामस्य तस्मात् हनुमतः अन्यः पुरुषः प्रेष्ठः अतिशयेन प्रियः न बभूव हनुमानेव रामस्य अतिशयेन प्रियोऽभूदिति भावः । भू सत्ताया-मित्यतो लिट् परस्मैपदं बभूव बभूवतुः बभूवुः । रामराज्ये रामस्य राज्ये किञ्चित् किमपि वस्तु असुलभं सुलभं न भवतीत्यसुलभं दुर्लभमित्यर्थः नाभूत् किन्तु सर्वं सुलभमेवा-सीदित्यर्थः । तथापि स्वयं रामप्रियोऽपि सर्ववस्तूनां सौलभ्येऽपि एष हनुमान् भोगान् विषयसुखानि नैच्छत् नापेक्षितवान् । इषु इच्छायामित्यतो लुङ् परस्मैपदं ऐच्छत् ऐच्छतां ऐच्छन्निति । कथम्भूतः एषः तत्पादसेवारतिः तस्य रामस्य पादयोः चरणयोः सेवायां शुश्रूषायां रतिरासक्तिर्यस्य स तथोक्तः हेतुगर्भमेतद्विशेषणं तत्पादसेवासक्तत्वादेव भोगान्नैच्छदिति भावः । अनेन हनुमतोऽतिविरक्तिरुक्ता भवति । तदुपपादयति नन्विति । सा स्वयोग्यभोगसौलभ्येऽपि भोगे हेयतामतिरेव विरक्तिः वैराग्यं ननु हि ।। २४ ।।",
  "1025": "नम इति ।। हे नाथ प्रभो । नेता प्रभुः परिवृढोऽधिपः इत्यमरः । ते तुभ्यं नमो नमः । हे राम ते तुभ्यं नमः । हे नाथ ते तव चरणारविन्दं पुनः पुनः नमामि इति एवं प्रकारेण नमन् । णमु प्रह्वत्वे शब्दे चेति धातोः बहुवारं नमःशब्दान् वदन् सः हनुमान् रेमे चिक्रीडे । रमु क्रीडायामिति धातोर्लिडात्मनेपदं ‘‘रेमे रेमाते रेमिरे’’ इति । भूयिष्ठां ते नम उक्तिं विधेम द्विस्ते नमः त्रिस्ते नमः चतुष्कृत्वो नम इत्यादिश्रुतिं मनसि निधाय नमःशब्दानां बहुवारोक्तिः कृतेति ज्ञातव्यम् । बहुवारोक्त्या नमस्कारस्य भगवत्प्रीतिसाधनत्वम् । उपेन्द्रवज्रावृत्तं लक्षणन्तु प्रथमश्लोक एवोक्तम् ।। २५ ।।",
  "1026": "किं वर्णयाम इति ।। हरिप्रबर्हे हरीणां वानराणां प्रबर्हे श्रेष्ठे तत्र तस्मिन् हनुमति । सीतापतेः सीतायाः जानक्याः पतेः भर्तुः । परमं उत्तमं प्रसादं प्रसन्नतां प्रसादस्तु प्रसन्नतेत्यमरः । पूर्णानुग्रहमित्यर्थः । किं किमिति वर्णयामः स्तवामः प्रसादोत्कर्षं स्तोतुं वयमसमर्था इत्यर्थः । वर्ण स्तुतावित्यस्मात् लट् परस्मैपदं वर्णयामि वर्णयावः वर्णयामः । कुतः यद्यस्मात् एषः रामः स्वलोकं गन्तुं महीं भूमिम् । क्ष्माऽवनिर्मेदिनी महीत्यमरः । मुञ्चन् त्यजन् । नित्यनिषेवणार्थं नित्यं अनवरतंनित्यानवरताजस्रमित्यमरःनिषेवणार्थं नित्यं दर्शनादिरूपां सेवां कर्तु•म् । हनुमत्कृतसेवाफलत्वेन अस्मै हनुमते स्वात्मानमेव ददौ दत्तवान् । दद दान इत्यतो लिट् परस्मैपदं ददौ ददतुः ददुः । एकेन रूपेण भूमौ स्थितवानिति भावः । तस्मात्किं वर्णयाम इति सम्बन्धः । इन्द्रवज्रावृत्तम् ।। २६ ।।",
  "1027": "स्वानन्देति ।। असौ हनूमान् इदानीं च अधुनापि । एतर्हि सम्प्रतीदानीमधुना साम्प्रतं तथेत्यमरः । किंपुरुषे किंपुरुषाख्यखण्डे आस्ते वर्तत इति किल वार्ता अस्ति । वार्तासम्भाव्ययोःकिलेत्यमरः । आस उपवेशन इत्यतो लडात्मनेपदं आस्ते आसाते आसते इति । किं कुर्वन् भजतां श्रवणमननादिसेवां कुर्वाणानां जनानां मुक्तियोग्यचेतनानां स्वानन्दहेतौ स्वः स्वरूपभूतश्चासौ आनन्दः सुखं च स्वानन्दः तस्य हेतौ प्रादुर्भावकारणे । हेतुर्ना कारणं बीजमित्यमरः । रामकथासुधायां रामस्य कथा चरित्रकथनं तदेव सुधाऽमृतं तस्यां सदा मग्नः आसक्तः सन् । पतिं स्वामिनम् । स्वामीत्वीश्वरः पतिरीशितेत्यमरः । श्रीरामं निषेवमाणः नितरां सेवमानः\nशुश्रूषमाणः सन् ।। २७ ।।",
  "1028": "एवं प्रथमावतारहनुमल्लीलावर्णनं कृतम् । अथ द्वितीयावतार-भीमसेनलीलां वर्णयन्ति ।। तस्यैवेत्यादिना ।। सन्तः बत्थिेत्यादि– सूक्ताभिप्रायविदः । सन् सुधीः कोविदो बुधः इत्यमरः । तस्यैव हनुमत्त्वेनावतीर्णस्य वायोरेव द्वितीयं हनुमदपेक्षया द्वितीयं एनं अवतारं भीमं भीमसेननामकं प्रवदन्ति प्रकर्षेण कथयन्ति । वद व्यक्तायां वाचीत्यतो लट् परस्मैपदं वदति वदतः वदन्ति । नरेन्द्रस्य राज्ञः पाण्डुचक्रवर्तिनः कान्तास्त्री । कामिनी ललना कान्तेति धनञ्जयः । कुन्ती तन्नामिका देवी । प्रीतिमता प्रीतिः हर्षः अस्यास्तीति प्रीतिमान्तेनानिलेन मुख्यवायुना । स्पृष्टैव केवलं स्पर्शमात्रवती न तु तेन क्रीडितेति भावः । एवंभूता सती अत्र भुवि यं सुतं सुषुवे प्रसूतवती\nएनमिति सम्बन्धः । षूङ् प्राणिगर्भविमोचने इत्यतो लिडात्मनेपदं सुषुवे सुषुवाते\nसुषुविरे इति ।। २८ ।।",
  "1029": "इन्द्रायुधमिति ।। प्राक् पूर्वम् । इन्द्रायुधं वज्रं इन्द्रकराभिनुन्नं हि इन्द्रस्य करेण हस्तेन अभि सम्यक् नुन्नं हि प्रेरितमेव । हि हेताववधारणे इत्यमरोक्तेः हिशब्दोऽवधारणे । क्षितिधारिणां क्षितिं भूमिं धरन्तीति क्षितिधारिणः पर्वताः तेषाम् । क्षोणी ज्या काश्यपी क्षितिरित्यमरः । पक्षान् पतत्राणि । गरुत्पक्षच्छदाः पत्रं पतत्रं च तनूरुहमित्यमरः । चिच्छेद द्वैधीचकार । छिदिर् द्वैधीकरण इत्यस्माल्लिट् परस्मैपदं चिच्छेद चिच्छिदतुः चिच्छिदुः । स भीमसेनः । शार्दूलभयेन कम्पितादिति शेषः । जननीकराग्रात् जनन्याः मातुः कुन्त्याः । जनयित्री प्रसूर्माता जननीत्यमरः । कराग्रात् प्रान्तात् पन्नः पर्वते पतितः सन् । अङ्गसङ्गात् अङ्गं स्वगात्रं तस्य सङ्गात् सम्बन्धात् । अङ्गं गात्रातिकोपन इति विश्वः । भूभृद्वपुः भुवं भूमिं बिभर्तीति भूभृत् पर्वतः । भूभृद्भूमिधरे नृप इत्यमरः । तस्य शतृङ्गपर्वतस्य वपुः शरीरं बिभेद विदारितवान् । भिदिर् विदारण इत्यतो लिट् परस्मैपदं बिभेद बिभिदतुः बिभिदुरिति । बुद्धिपूर्वं प्रयत्नेन इन्द्रेण पर्वते क्षिप्तं वज्रं पक्षमात्रं चिछेद । अयं तु भीमः असावधानतया पर्वते पतितः सन् सर्वपर्वतशरीरं बिभेद । तस्मादेतच्चित्रम् । अनेन भीमशरीरस्य वज्रापेक्षया अतिदाढर्््यमुक्तं भवति ।। २९ ।।",
  "1030": "पुर इति ।। सः भीमः । पुरे हस्तिनापुरे मन्दलीलः मन्दं शनैः लीला क्रीडा यस्य स मन्दलीलोऽपि । विहारात् क्रीडायाः अलसान् श्रमवतःसर्वान् कुमारान् राजकुमारान्निरीक्ष्य दृष्ट्वा वने अरण्ये प्रवृत्तां जननकाले स्वकृतामिति यावत् । हतसिंहसङ्घां हत निहतः सिंहानां मृगेन्द्राणां सङ्घः गणः यस्यां सा तथोक्ता । कैशोरलीलां किशोरस्य बालस्येयं कैशोरा सा च सा लीला च ताम् । बालः किशोरोवाम्यश्वेत्यमरः । सूत्कः सु भृशं उत्कः उत्कण्ठायुक्तः । सुः पूजायां भृशार्थे चेति मेदिनी । स्मरति स्म अस्मरत् स्मशब्दयोगेन लटः अतीतार्थकत्वं लट् स्मइति सूत्रात् । स्मरति स्मृ चिन्तायां इत्यतो लट् परस्मैपदं स्मरति स्मरतः स्मरन्ति । कुमारैः सह क्रीडापेक्षया सिंहैः सह क्रीडा समीचीना तादृशी क्रीडा मम कदा नु स्यादित्युत्कण्ठावानभूदिति भावः ।। ३० ।।",
  "1031": "भुक्तं चेति ।। परिपन्थिदत्तं परिपन्थिभिः शत्रुभिर्दुर्योधनादिभिः । अभिघातिपरारातिप्रत्यर्थिपरिपन्थिन इत्यमरः । दत्तं भृत्यद्वारा दापितं विषं गरलम् । क्ष्वेडस्तु गरलं विषमित्यमरः । विषमिश्रान्नमित्यर्थः । भुक्तं च जानता भीमेन भुक्तमपि जीर्णं उदरे पक्वमभूदिति भावः । अतः एतस्मात् भीमात् विषभृद्गुणः विषं बिभ्रतीति विषभृतः सर्पाः तेषां गणः समूहः विषण्णः विषादं प्राप्तः विनष्ट इत्यर्थः । स भीमः प्रमाणकोटेः प्रमाणकोट्याख्यह्रदात् हेलया अवज्ञया तिरस्कारेणेति यावत् । हेला स्त्रियामवज्ञायां इति शब्दार्णवः । अनायासेनेति भावः । अगात् जगाम हि । दुर्योधनादिभिः बध्वा ह्रदे क्षिप्तोऽपि भीमः बन्धनं क्षेपणं च अलक्षीकृत्य तस्मात् ह्रदात् उत्तीर्य बहिरागत इति भावः । इण् गतावित्यतो लुङ् परस्मैपदं अगात् अगातां अगुः । जगज्जीवनदे जगतां सकलजीवानां जीवनं ददातीति जगज्जीवनदः तस्मिन् । अत्र अस्मिन् भीमे इदं पूर्वोक्तमरण-बाधापरिहारपूर्वकं स्वजीवनं चित्रं न । असमर्थे हि इदमाश्चर्यमिति भावः ।। ३१ ।।",
  "1032": "दग्ध्वेति ।। योगबलात् योगस्य उपायस्य बलात् सामर्थ्यात् । योगः सन्नहनोपायध्यानसङ्गतियुक्तिष्वित्यमरः । पुरं लाक्षागृहं दग्ध्वा भस्मीकृत्य निर्यन् बिलात् निर्गच्छन् स्वान् स्वकीयान् सहजान् भ्रातॄन् युधिष्ठिरादीन् । समानोदर्य-सोदर्यसगर्भ्यसहजाः समा इत्यमरः । धर्मानिव पुण्यानिव दधानः स्वस्कन्धे वहन् अदारि-भावेन अत्ति भक्षयति नरानित्यदो राक्षसः हिडिम्बः तस्य ओर्भावः तेन । जगत्सु पूज्यः जगति मान्यः स भीमः नारायणं हिडिम्बां ग्राहयितुं आविर्भूतं श्रीवेदव्यासं आससाद प्राप्तवान् ददर्शेति भावः । षद्लृ विशरणगत्यवसादवनेष्विति धातोर्लिट् परस्मैपदं ससाद सेदतुः सेदुः । क इव योगीव योगः उपायोऽस्यास्तीति योगी उपायवान् गूढपुरुष इव यथा स्वामिद्विषः कस्यचित्पुरुषस्य पुरं योगबलात् कस्माच्चिदुपायबलात् दग्ध्वा निर्गच्छन् तस्मात्पुरात् बहिर्गच्छन् सहजान् सह जायन्त इति सहजाः सहोत्पन्नाः तान् धर्मान् अदृष्टविशेषान् दधानः अदारिभावेन दारो दलनं शत्रुकृतबाधः सोऽस्यास्तीति दारी दारी न भवतीति अदारी अदारिणो भावः अदारिभावः तेन शत्रुकृतपराभवरहितत्वेनेति भावः । जगत्सु पूज्यः सन् स्वस्वामिनं प्राप्नुयात् तथेति भावः । पुनः क इव योगीव योगः समाधिपरिपाकः सोऽस्यास्तीति योगी तपस्वीत्यर्थः । तपस्वी संयमी योगीति धनञ्जयः । स इव सोऽपि प्राणायामेन विजितपवनत्वात् पुरं शरीरं योगबलात् योगस्य स्वसमाधि-परिपाकस्य बलात् दग्ध्वा स्वदेहगतवह्निना भस्मीकृत्य निर्यन् ब्रह्मनाडीमार्गेण देहादुत्क्रम्य गच्छन् अदारिभावेन दारो विदारणं शरीरपाटनं तदस्यास्तीति दारी पवनाभ्यासं कुर्वतां योगिनां पवनस्य मार्गसञ्चारे सति देहे शीर्णता भवति तद्रहितत्वेन जगत्सु स्वर्गाद्युत्तमलोकेषु पूज्यः सन् धर्मान् मोक्षसुखाभिवृद्धिहेतून् पुण्यविशेषान् दधानः अमुञ्चन् नारायणं स्वबिम्बभूतपरमात्मानं यथा आप्नुयात्तथेति भावः ।। ३२ ।।",
  "1033": "समर्प्येति ।। कृती ज्ञानी । धीमान् सूरिः कृती कृष्टिरित्यमरः । शुद्धबुद्धिः शुद्धा भगवदप्रतिकूला बुद्धिः अन्तःकरणं यस्य स तथा स भीमः । सुकृतानि सु सम्यक् भगवत्पूजात्वेन कृतानि अनुष्ठितानि कृत्यानि,स्वस्य कर्तुं योग्यानि,तावत् सकलानि ‘‘यावत्तावच्च,साकल्य’’ इत्यमरः । कृतानि कर्माणि । अत्र कृतशब्दः भाव-निष्ठान्तः । भूम्ने परिपूर्णाय व्यासाय समर्प्य करिष्यमाणानि च कृतानि तस्य वेदव्यासस्य पूजां सेवामिति सङ्खल्पयामास प्रतिज्ञातवान् सङ्कल्पयां अम्प्रत्ययान्तमव्ययम् । अस भुवीत्यतो लिट् परस्मैपदं आस आसतुः आसुः । अवतारप्रभृति हिडिम्बनिग्रहांतानि कर्माणि भगवति समर्प्य अथ अग्रे करिष्यमणानि च बकनिग्रहादीनि कर्माणि भगवत् पूजात्वेन करिष्यामीति सङ्कल्पयामासेति भावः । अत एव शुद्धबुद्धिश्चेति भावः ।। ३३ ।।",
  "1034": "विष्णोरिति ।। अथ वेदव्यासदर्शनानन्तरम् । ससोदरः सोदरैर्भ्रातृभिः सहितः ससोदरः स भीमः । राजकन्यां राज्ञः द्रुपदराजस्य कन्यां पुत्रीं आदित आदत्त भार्यात्वेन स्वीकृतवानित्यर्थः । डुदाञ् दान इत्यतो लुङात्मनेपदं आदित आदिषातां आदिषतेति । कथंभूतः भीमः,विष्णोः पदश्रित् विष्णोः श्रीकृष्णस्य पदं पादं श्रित् आश्रितः । पुनः कथंभूतः बकसन्निरासी बकस्य बकनामकस्य राक्षसस्य सन्निरासो हननं अस्यास्तीति बकसन्निरासी । पुनः कीदृशः क्षिप्तान्यपक्षिप्रकरः अन्यः स्वसिद्धान्तविरुद्धः पक्षः सिद्धान्तः एषां अस्तीति अन्यपक्षिणः जरासन्धादयः शत्रवः तेषां प्रकरः पूगः,क्षिप्तः निराकृतः अन्यपक्षिप्रकरो येन स तथोक्तः । पूगो वितानं प्रकर इत्यमरः । सुपक्षः सु शोभनः पक्षः सिद्धान्तो यस्य स तथोक्तः । कः कामिव राजहंसः ‘‘राजहंसास्तु ते चञ्चुचरणैर्लोहितेः सिता’’ इत्यमरोक्तलक्षणः पक्षिविशेषः राजहंसीमिव । कथंभूतः विष्णोः पदश्रित् विष्णोः पदं आकाशं श्रित् आश्रितः । बकसन्निरासी बकस्य तन्नामकपक्षिविशेषस्य सन्निरासो निराकरणं अस्यास्तीति बकसन्निरासी । क्षिप्तान्यपक्षिप्रकरः अन्ये स्वेतरे काकोलूकादयः ते च ते पक्षिणः खगाश्च तेषां प्रकरः समूहः क्षिप्तः अन्यपक्षिप्रकरो येन स तथोक्तः । सुपक्षः सु शोभनौ पक्षौ पत्रे यस्य स तथोक्तः ।। ३४ ।।",
  "1035": "इन्दीवरेति ।। इन्दीवरश्रीजयिसुन्दराभं इन्दीवरस्य नीलोत्पलस्य श्रीः कान्तिः इन्दीवरश्रीः इन्दीवरश्रियः जयोऽस्यास्तीति इन्दीवरश्रीजयिनी सुन्दरा मनोहरा च सा आभा कान्तिश्च सुन्दराभा इन्दीवरश्रीजयिनी सुन्दराभा यस्य स तथोक्तस्तं नीलो-त्पलापेक्षयातिशयितमनोरमणीयनीलकान्तिमन्तमित्यर्थः । स्मेराननेन्दुं स्मेरं मन्दहासयुक्तं च तत् आननं मुखं च स्मेराननं तत् इन्दुरिव चन्द्र इव यस्य स तथोक्तस्तम् । स्वमातुलेयं मातुलः,मातुर्भ्राता तु मातुल इत्यमरः स्वस्य मातुलः तस्यापत्यं पुमान् स्वमातुलेयः तं स्वमातुलपुत्रमित्यर्थः । कमलायताक्षं कमलवत् कमलपत्रवत् आयते विशाले अक्षिणी यस्य स तथोक्तस्तम् । दयितं प्रियं मुकुन्दं श्रीकृष्णं सुचिराय बहुकालात् द्रौपदीस्वयंवरे दृष्ट्वा समभ्यनन्दत् सन्तुतोष । हस्तिनावतीपुराद्बहिर्निर्गमनानन्तरं बहुकालात् दृष्टं श्रीकृष्णं द्रौपदीस्वयंवरे दृष्ट्वा तुतोषेति भावः । नदि समृद्धावित्यतो लङ् परस्मैपदं अनन्दत् अनन्दतां अनन्दन् ।। ३५ ।।",
  "1036": "महागदमिति ।। वीरः आरब्धान्तगामी भीमः । राजानं युधिष्ठिरं अत्युज्ज्वलराजसूयं अत्युज्ज्वलः अत्यन्तं प्रकाशमानः राजसूयः तन्नामकयज्ञः यस्य स तथोक्तस्तं चकार । किं कृत्वा महागदं महती गदा तन्नामकमायुधं यस्य सः महागदः तम् । पृथिव्यां भूमौ चण्डरणं चण्डस्तीक्ष्णः रणः युद्धं यस्य स तथोक्तः तं बार्हद्रथं बृहद्रथस्य राज्ञः अपत्यं पुमान् बार्हद्रथः तं जरासन्धम् । गोविन्दसुरेन्द्रजाभ्यां सुरेन्द्राज्जातः सुरेन्द्रजः अर्जुनः,गोविन्दः श्रीकृष्णश्च सुरेन्द्रजश्च गोविन्दसुरेन्द्रजौ ताभ्यां ‘‘सहयोगे तृतीया’’ ताभ्यां सह गत्वेति भावः । मङ्क्षु शीघ्रम् । शीघ्रं द्राक् मङ्क्षु च द्रुतमित्यमरः । निरस्य हत्वा । किं कृत्वा महागदं महान्तः अदार्याश्च ते अगाः पर्वताः वृक्षाश्च महागाः ‘‘शैलवृक्षौ नगावगावि’’त्यमरः तान् द्यति खण्डयतीति महागदः । दो अवखण्डन इति धातोः । महापर्वतविदारणसमर्थमित्यर्थः । बार्हद्रथं बृहन्तः महान्तश्च ते रथाश्च बृहद्रथाः बृहद्रथानां सम्बन्धी बार्हद्रथः तं महारथोपेतमित्यर्थः । एवं चण्डरणं चण्डानां क्रूराणां कीचकादीनां रणं युद्धं निरस्य भीमः कृष्णार्जुनयुक्तः सन् जरासन्धं प्रति गत्वा तं हत्वा च ततो दिग्विजयकाले कीचकादीन् विजित्य धर्मराजेन राजसूयं यागं कारयामासेति भावः ।। ३६ ।।",
  "1037": "दुःशासनेनेति ।। स भीमः दुःशासनेन दुर्योधनानुजेन आकुलितान् विकीर्णान् सूक्ष्मान् मृदून् अरालान् वक्रान् असितान् नीलान् ‘‘कृष्णे नीलासित-श्यामे’’त्यमरः । प्रियायाः भार्यायाः द्रौपद्याः केशान् शिरोरुहान् । कचः केशः शिरोरुह इत्यमरः । वैरिजनस्य वैरिणः शत्रुभूतस्य जनस्य दुर्योधनादेः जिघांसया हन्तुमिच्छया पश्चात् हनिष्यामीति बुद्ध्येत्यर्थः । सञ्चिकाय एकीचकार बबन्धेति भावः । सम्पूर्वात् चिञ् चयन इत्यतो लिट् परस्मैपदं चिकाय चिक्यतुः चिक्युरिति । क इव तीक्ष्णः क्रूरः कश्चित् गरुडमन्त्रनिपुणः पुरुषः सूक्ष्मत्वादिविशेषणयुक्तान् दुःशासनेन सर्पविषये दुष्टं क्रूरं शासनं मन्त्रौषधिरूपशिक्षा यस्य स तथोक्तः । तेन अन्येन गरुडमन्त्राभिज्ञेन आकुलितान् पञ्जरादिस्थानात् विद्रावितान् कृष्णसर्पान् वैरिजनस्य जिघांसया यथा स्वकीयपञ्जरादि-स्थानेषु एकीकुर्यात्तद्वदिति भावः । वैरिजिघांसयेत्यनेन यथा कृष्णसर्पाणां वैरिहनने निमित्तत्वं एवं दुःशासनाकृष्टकेशानां वैरिहनने निमित्तत्वमित्युक्तं भवति । ततश्च तदेकीकरणं युक्तमेवेति भावः ।। ३७ ।।",
  "1038": "जाज्वल्यमानस्येति ।। पुंसां पुरुषाणां भयदानि भयं ददतीति भयदानि भयङ्कराणीत्यर्थः । सत्वानि जन्तवः । सत्वमस्त्री तु जन्तुष्वित्यमरः । किर्मीरादि-राक्षसाः सिंहव्याघ्रादयश्चेत्यर्थः । वृकोदराग्नेः वृकोदरः भीमः अग्निरिव तस्य गुरुतेजसा गुरु महच्च तत्तेजः प्रभावश्च गुरुतेजः महासामर्थ्यमिति यावत् तेन । तेजः प्रभावे दीप्तौ चेत्यमरः । नाशं मरणं आपुः प्रापुः आप्लृ व्याप्तावित्यस्माल्लिट् परस्मैपदं आप आपतुः आपुः इति । कथंभूतस्य वृकोदराग्नेः अरण्यवासकाले वने वने वीप्सायां द्विर्वचनमिदं सर्वस्मिन् अरण्ये इत्यर्थः । जाज्वल्यमानस्य अतिशयेन ज्वलितः प्रकाशमानः जाज्वल्यमानः तस्य,पुनः कथंभूतस्य,उग्रं क्रूरं भूभारभूतमित्यर्थः । पार्थिवसार्थं पार्थिवानां राज्ञाम् । राज्ञि राट् पार्थिवःक्ष्माभृदित्यमरः । सार्थं समूहम् । सार्थो वणिक् समूहे स्यादपि सन्धानमात्रक इति विश्वः । अलं अत्यन्तं निःशेषमिति यावत् । दिधक्षतः दग्धुमिच्छतः भविष्यद्युद्धे दुर्योधनादि-राजहननेच्छया तद्युद्धं प्रतीक्ष्यमाणस्येति भावः । यथा उग्रं कण्टकाद्यात्मकत्वेन स्पृष्टुं अशक्यं पार्थिवसार्थं पृथिव्यां उत्पन्नाः पार्थिवाः वृक्षाः तेषां सार्थं अलं दग्धुमिच्छतः वने वने प्रज्वलतः दावाग्नेः गुरुतेजसा महाज्वालया पुंसां भयङ्कराणि सिंहव्याघ्रसर्पवृश्चि-कादीनि सत्वानि नश्येयुः तद्वदिति श्लेषाभिप्रायः ।। ३८ ।।",
  "1039": "भोगेति ।। असौ भीमः भोगाधिकाभोगवतः भोगाः अपेक्षितविषयजन्यसुखानि तैः अधिकाः अतिशयेन विषयासक्ताः इति भावः । आभोगः परिपूर्णता येषां अस्तीति आभोगवन्तः बलादिपूर्णा इत्यर्थः । आभोगः परिपूर्णतेत्यमरः । भोगाधिकाश्च ते आभोगवन्तश्च भोगाधिकाभोगवन्तः तान् भोगाधिकाभोगवतः । अरुणे रक्ते अक्षिणी येषां ते अरुणाक्षाः तान् । धरेन्द्रे धराः पर्वताः । अहार्यधरपर्वता इत्यमरः । तेषामिन्द्रे श्रेष्ठे गन्धमादनगिरौ । इतस्ततः सर्वत्रेत्यर्थः । सञ्चलतः द्विजिह्वान् द्वे द्विविध-भाषित्वेन द्विविधे जिह्वे रसने येषां ते द्विजिह्वाः मत्सरेण अनृतवादिन इत्यर्थः तान् । रसज्ञा रसना जिह्वेत्यमरः । कटून् मनोवाक्कर्मभिस्तीक्ष्णान् । कटुः सुगन्धे तीक्ष्णे स्यादिति विश्वः । मणिमत्पुरोगान् मणिमान् तन्नामकदैत्यः पुरोगः अग्रेसरः येषां ते मणिमत्पुरोगाः तान् । पुरोगाग्रेसरप्रष्ठाग्रतःसरपुरस्सरा इत्यमरः । बहून् क्रोधवशान् क्रोधवशाख्यान् असुरान् जघान हतवान् । हन हिंसागत्योरित्यस्माल्लिट् परस्मैपदं जघान जघ्नतुः जघ्नुः । यथा असौ दावाग्निः बहून् क्रोधवशान् क्रोधस्य कोपस्य वशान् अधीनान् क्रोधपरिपूर्णानित्यर्थः । भोगाधिकाभोगवतः भोगैः शरीरैः फणैः वा अधिकान् दीर्घदेहान् बहुफणान्वा । भोगः सुखे स्त्र्यादिभृतावहेश्च फणकाययोः इत्यमरः । आभोगवतः बलादिपूर्णान् अरुणाक्षान् धरेन्द्रे कस्मिंश्चित् गिरिवरे इतस्ततः सञ्चलतः । मणिमत्पुरोगान् मणिरेषामस्तीति मणिमन्तः केचन फणेषु मणिमन्त इत्यर्थः । मणिमन्त एव पुरोगाः प्रधानाः येषां ते तथोक्तास्तान् । कटून् विषदंष्ट्रादिना क्रूरान् । द्विजिह्वान् द्वे जिह्वे रसने येषां ते द्विजिह्वाः सर्पाः तान्लेलिहानो द्विरसन इति सर्पपर्यायामरःनाशयेत्तथा भीमः असुरान् जघानेति भावः ।। ३९ ।।",
  "1040": "अथेति ।। अथ वनवाससमाप्त्यनन्तरं वायुप्रभवः वायोः मुख्य-प्राणात् प्रभवतीति वायुप्रभवः वायुपुत्रः एषः भीमः अज्ञातवासे वेषान्तरभस्मलीनः अन्यो वेषः वेषान्तरं सूदनामकं तदेव भस्म तेन लीनः निगूढः आच्छादित इति यावत् । भीम इति केनाप्यविदित इति भावः । क्रमेण सुतेजाः सु अभिव्यक्तं तेजः प्रभावो यस्य सः सुतेजाः एतादृशः सन् रुद्धाखिलाशं रुद्धाः प्रतिरुद्धाः अखिलानां राज्ञां आशाः विजयाभिलाषाः येन स तथोक्तस्तम् । षडुत्तरशतकीचकानां अतिप्रबलत्वात् तद्विजयाभिलाषः कस्यापि राज्ञो नाभूदिति भावः । मुखरं अविचारितभाषिणं प्रचण्डं अतिक्रूरं अखिलकीचकौघं अखिलाः षडुत्तरशतसङ्ख्याकाश्च ते कीचकाश्च तन्नामकराजानश्च अखिलकीचकाः तेषां ओघं समूहम् । ओघः समूहे निवह इति भास्करः । भस्मीचकार ददाह । यथा अग्निः भस्मनि लीनः सन् क्रमेण वायुप्रभवः वायुना उद्बोधितः अत एव सुतेजाः रुद्धाखिलाशं समन्ततः प्रतिरुद्धाः आक्रान्ताः अखिला आशाः दिशः येन स तथोक्तः तम् । आशा दिगभिलाषयोरिति भास्करः । मुखरं वायुवशात्सशब्दं प्रचण्डं कण्टकमयत्वात् क्रूरतरं अखिलकीचकौघं अखिलाश्च ते कीचकाश्च तेषां ओघं समूहं भस्मीकरोति तद्वदिति भावः । वेणवः कीचकास्ते स्युर्ये स्वनन्त्यनिलोद्धता इत्यमरः ।। ४० ।।",
  "1041": "स इति ।। कृष्णवर्त्मा कृष्णस्य वसुदेवपुत्रस्य वर्त्म मार्गो यस्य स तथोक्तः कृष्णज्ञापितमार्ग इत्यर्थः । अयनं वर्त्म मार्गाध्वेत्यमरः । विजयेन अर्जुनेन युक्तः महाहेतिधरः महत्यश्च ताः हेतयोऽस्त्राणि च महाहेतयः धरतीति धरः महाहेतीनां धरः महाहेतिधरः । रवेरर्चिश्च शस्त्रं च वह्निज्वाला च हेतय इत्यमरः । अप्रधृष्यः अपरैः अविनाश्यः स भीमः । भीष्मद्विजाद्यैः भीष्मः गाङ्गेयश्च द्विजाश्च द्रोणाश्वत्थामादयश्च भीष्मद्विजाः त एवाद्याः पूर्वा येषां ते तथोक्ताः तैः राजसमूहैः । अतिभीषणाभं अतिभीषणा अत्यन्तभयङ्करा आभा कान्तिः यस्य स तथोक्तस्तंविपक्षकक्षं विपक्षा दुर्योधनादिद्वेषिण एव कक्षः शुष्कारण्यं विपक्षकक्षस्तम् । द्विडि्वपक्षाहितामित्रेत्यमरः । सौरभे च तृणे कक्षः शुष्ककाननवीरुधोरिति विश्वः । मुहुर्भृशं क्षपयन् संहरन् विरेजे । राजृ दीप्तावित्य-स्माल्लिडात्मनेपदं रेजे रेजाते रेजिरे इति । विजयेन विशिष्टजयेन युक्तः । महाहेतिधरः महतीनां अभिवृद्धानां हेतीनां ज्वालानां धरः धारकः । अप्रधृष्यः सोढुमशक्यः कृष्णवर्त्मा अग्निः । बर्हिःशुष्मा कृष्णवर्त्मेति अग्निपर्यायामरः । भीष्मद्विजाद्यैः भीष्मा भयङ्कराश्च ते द्विजाः पक्षिणश्च त एवाद्याः पूर्वाः येषां ते तथोक्ताः व्य।घ्रादयः तैः । भीष्मस्तु भीषणे रुद्रे गाङ्गेये च निशाचर इति विश्वः । दन्तविप्राण्डजा द्विजा इत्यमरः । अतिभीषणाभं अतिभयङ्कराकारं विपक्षरूपं कक्षं वनं क्षपयन् यथा विरेजे तथेति भावः ।। ४१ ।।",
  "1042": "तरस्विन इति ।। बहुहेतिलीलः बह्व्यश्च ता हेतयश्च आयुधानि बहुहेतयः बहुहेतिभिः लीला क्रीडा यस्य स तथोक्तः । स भीमसेनः तरस्विनः शूरान् । वेगिशूरौ तरस्विनौ इत्यमरः । प्रोच्चलितान् प्रचलितान् स्वधर्ममार्गादपगतान् अधीरान् धैर्यरहितान् निर्दग्धपक्षान् निर्दग्धः निहतः पक्षः सहायभूतो जनो येषां ते निर्दग्धपक्षाः तान् । पक्षः सहायगरुदन्तिकसाध्यमिति रत्नमाला । अतितीक्ष्णकोपान् अत्यन्तं तीक्ष्णः तिग्मः कोपः क्रोधो येषां ते तथोक्तास्तान् । तिग्मं तीक्ष्णं खरं तद्वदित्यमरः । धार्तराष्ट्रान् धृतराष्ट्रस्य अपत्यानि पुमांसो धार्तराष्ट्राः दुर्योधनादयः तान् । विश्वान् सर्वानपि । विश्वमशेषं कृत्स्नमित्यमरः । विनाश्य हत्वा परया उत्तमया । दूरानात्मोत्तमाः पराः इत्यमरः । श्रिया राज्यसम्पत्त्या । सम्पत्तिः श्रीश्च लक्ष्मीश्चेत्यमरः । अभात् अशोभत । भा दीप्तौ इत्यतः लुङ् परस्मैपदं अभात् अभातां अभुः इति । यथा दावाग्निः तरस्विनः वेगिनः प्रोच्चलितान् स्वनीडाधिष्ठानात् चलितान् अधीरान् अग्निमत्प्रदेशं अतिलङ्घ्य गन्तुं धैर्यरहितान् अत एव निर्दग्धपक्षान् निर्दग्धाः पक्षाः पतत्राणि येषां ते निर्दग्धपक्षाः तान् । अतितीक्ष्णकोपान् धार्तराष्ट्रान् तन्नामकपक्षिविशेषान् । धार्तराष्ट्रा सितेतरैरित्यमरः । विश्वानपि । बहुहेतिलीलः सन् बह्वीभिः हेतिभिः ज्वालाभिः लीला दहनरूपक्रीडा यस्य स तथोक्तः तादृशः सन् परया श्रिया कान्त्या अशोभत तद्वदिति श्लेषाभिप्रायः ।। ४२ ।।",
  "1043": "कृष्णेति । कृष्णाङ्घ्रिपङ्केरुहभृङ्गराजः कृष्णस्य वसुदेवपुत्रस्य अङ्घ्री चरणौ ते पङ्केरुहे कमले इव । पङ्केरुहं तामरसमित्यमरः । तयोः भृङ्गराजः भृङ्गानां भ्रमराणां राजा श्रेष्ठः । द्विरेफपुष्पलिड्रभृङ्गषट्पदभ्रमरालय इत्यमरः । कृष्णामुखाम्भोरुहहंसराजः कृष्णायाः द्रौपद्याः मुखं आननं अम्भोरुहं कमलमिव कृष्णामुखाम्भोरुहं तस्मिन् हंसराज इव हंसपक्षिश्रेष्ठ इव स्थितः । हंसास्तु श्वेतगरुत इति विश्वः । कृष्णा तु द्रौपदी नीलेति विश्वः । प्रजासरोजावलिरश्मिराजः प्रजाः स्वकीयजनाः । प्रजा स्यात्सन्ततौ जन इत्यमरः । ता एव सरोजानि कमलानि तेषां आवलिः पंक्तिः समूह इत्यर्थः । तस्याः रश्मिराजः रश्मिभिः किरणैः राजत इति रश्मिराजः सूर्यस्थानीय इत्यर्थः । किरणप्रग्रहौ रश्मी इत्यमरः । ससोदरः सोदरैः भ्रातृभिः सह वर्तमानः । वीरराजः वीराणां शूराणां राजा श्रेष्ठः । अराजत शुशुभे । राजृ दीप्तौवित्यतो लङात्मनेपदं अराजत अराजेतां अराजन्त इति । श्रीकृष्णपादे अत्यासक्तः द्रौपदीमुखं प्रेम्णा पश्यमानः स्वजनहर्षकः भीमः भ्रातृभिः सह शोभमानः सन् राज्यं अभुंक्तेति भावः ।। ४३ ।।",
  "1044": "पौत्रेति ।। स भीमः । पवित्राह्वयजामिपौत्रे पवित्रः आह्वयः नाम यस्य सः पवित्राह्वयः श्रीकृष्णः तस्य जामिः स्वसा सुभद्रा । जामिः स्वसृकुलस्त्रियो-रित्यमरः । तस्याः पौत्रे पुत्रस्यापत्यं पुमान् पौत्रः अभिमन्युपुत्र इत्यर्थः । पौत्रै स्वस्यापि पौत्रे परिक्षिति । धरां धरणीम् । धरा धरित्री धरणीत्यमरः । निधाय तदधीनां कृत्वा । असुरधीषु असुराणां धीषु अन्तःकरणेषु तापं च,सर्वे असुराः अनेन भीमेनैव नाशिता इति मनसि सन्तापं निधाय,त्रिलोक्यां लोकत्रये कीर्तिं यशः निधाय प्रसार्य,हृदये स्वचित्ते मुकुन्दं नारायणं निधाय स्थापयित्वा ध्यायन् इति भावः । सहजैः ‘सहयोगे तृतीया’ भ्रातृभिः सह स्वं स्वकीयं पदं स्वर्गादिस्थानं भेजे प्राप । भज सेवायामित्यतो लिडात्मनेपदं भेजे भेजाते भेजिरे इति । पदं व्यवसितत्राणस्थानलक्ष्मांघ्रिवस्तुष्वित्यमरः ।। ४४ ।।",
  "1045": "विष्णोरिति ।। विष्णोः श्रीकृष्णस्य पदान्तं पादयोः अन्तं सामीप्यम् । अन्तः पदार्थसामीप्य इति धनञ्जयः । भजता सेवमानेन श्रीकृष्णसन्निधौ विद्यमानेनेत्यर्थः । अनिलेन भीमरूपेण वायुना घोरप्रघातैः घोरैः क्रूरैः भयानकैः । घोरं भीमं भयानकमित्यमरः । प्रघातैः समाघातैः युद्धैरित्यर्थः । अभ्यामर्दसमाघातसङ्ग्रामाभ्यगामाऽहवा इत्यमरः । इति पूर्वोक्तप्रकारेण । इति हेतुप्रकरणप्रकाशादिसमाप्तिष्वित्यमरः । नाशिताः निहताः रसोख्खिताः रसेन वीर्येण उख्खिताः रहिताः । ृङ्गारादौ विषे वीर्ये गुणे रागे द्रवे रस इत्यमरः । अत एव अलं अत्यन्तं चञ्चलवृत्तयः चञ्चला अस्थिरा समाधानरहितेति यावत् वृत्तिः मनोव्यापारः येषां ते तथोक्ताः । ते प्रसिद्धाः सुरवैरिमेघाः सुरेषु देवेषु वैरं द्वेषो येषामस्तीति सुरवैरिणः दैत्या इत्यर्थः । वैरं विरोधो विद्वेष इत्यमरः । अत एव मेघाः शोभां कान्तिं न भेजुः न प्रापुः । भज सेवायामित्यतो लिट् परस्मैपदं बभाज भेजतुः भेजुः । यथा मेघाः आकाशमध्यप्रदेशं प्राप्तेन वायुना घोरताडनैः शिथिलीकृताः रसोख्खिताः जलरहिताः अत एव लघुत्वात् चञ्चलवृत्तयः सन्तः शोभां न भजन्ति तथेति श्लोकाभिप्रायः ।। ४५ ।।",
  "1046": "एतदिति ।। नष्टौजसः नष्टं गतं ओजः सामर्थ्यं येषां ते तथोक्ताः । ते दैत्याः एवं पूर्वोक्तप्रकारेण सङ्कटं सम्बाधं भीमनिमित्तकं क्लेशमित्यर्थः । आप्य अनुभूय एतत्प्रतीपं एतस्य प्रतीपं विरोधं भीमकृतापकारस्य प्रतीकारमिति यावत् । कर्तुकामाः कर्तुं कामो इच्छा येषां ते । किलेत्यपरमार्थे । अपकर्तुं असमर्था इति भावः । कलौ कलियुगाख्ये काले उत्पन्नाः सन्त इति शेषः । स्वयोग्यां स्वेषां योग्यां अर्हां मुकुन्दवैगुण्यकथां मुकुन्दस्य हरेः विगुणस्य भावो वैगुण्यं वैगुण्यस्य कथां हरिनिर्गुणत्वप्रतिपादकवाग्जालमित्यर्थः । कथ वाक्प्रबन्ध इति धातोः । अलं सम्यक् आकलयन्त चक्रुः । कल कामधेनौ इति धातोः लडात्मनेपदं आकलयत आकलयेतां आकलयन्तेति । भीमहता दैत्याः पुनर्भूमावुत्पन्नाः सन्तः भीमप्रतीकारित्वेन हरिनिर्गुणत्व-प्रतिपादकं शास्त्रं चक्रुरिति भावः ।। ४६ ।।",
  "1047": "य इति ।। प्राक् पूर्वजन्मनि सौगन्धिकवने यो मणिमान् तन्नामकदैत्यः मृतः भीमेन हतः स मणिमान् । भीमे भूरिवैरः भूरि बहुलं वैरं द्वेषो यस्य स तथोक्तः तादृशः सन् । वाग्मी वावदूकः ‘वाचोयुक्तिपटुर्वाग्मी वावदूकोऽतिवक्तरी’त्यमरः । बुभूषुः भवितुमिच्छुः सन् । परितोषितेशः तपसा परितोषितः प्रसन्नीकृतः ईशः शम्भुः येन स तथोक्तः । ‘शम्भुरीशः पशुपतिरि’त्यमरः । तादृशः सन् इह भूमौ सङ्कराख्यः सङ्कर इति आख्या नाम यस्य स तथोक्तः सन् अङ्घ्रितलेषु तन्नामकविप्रेषु जज्ञे अभूत् ‘जनी प्रादुर्भाव इत्यतो लिडात्मनेपदं जज्ञे जज्ञाते जज्ञिरे’ । अपरेऽपि अन्येऽपि असुरेन्द्राः असुरश्रेष्ठा अपि स्पृधा स्पर्धया इह भूमौ आसुः उत्पन्नाः । ‘अस भुवीत्यतो लिट् परस्मैपदं आस आसतुः आसुरिति’ ।। ४७ ।।",
  "1048": "सान्नाय्यमिति ।। अव्यक्तहृत् अव्यक्तं अप्रकटितं हृत् अभिप्रायो यस्य स तथोक्तः । आखुभुक् मार्जारः ‘ओतुर्बिडालो मार्जारो वृषदंशक आखुभुगि’त्यमरः । सान्नाय्यं वा दुग्धदधिविकारं याज्ञियहविर्विशेषमिव । ‘वा विकल्पोप-मानयोरि’त्यमरः । असारकामः असारस्य अपवित्रस्य काम इच्छा यस्य स तथोक्तः । श्वा शुनकः । ‘शुनको भषकः श्वा स्यादि’त्यमरः । पुरोडाशं वा पिष्टमयं हविर्विशेषमिव अव्यवस्थः व्यवस्था विवेकः तद्रहितःप्लवगः कपिः । ‘कपिप्लवङ्गप्लवग’ इत्यमरः । मणिस्रजं वा अनर्घ्यमणीनां स्रजं मालामिव । पापः पापमस्यास्तीति पापः ‘अर्शादिभ्योऽच्’ एष सङ्कराख्यः वेदादिकं वेदः श्रुतिः स एव आदिः यस्य तत् शास्त्रमिति भावः । जग्राह स्वीकृतवान् ‘ग्रह उपादान इत्यतो लिट् परस्मैपदं जग्राह जगृहतुः जगृहुरिति’ । अयमत्र दृष्टान्ताभिप्रायः,सान्नाय्यं पिपासुरपि मार्जारः अव्यक्तहृदयः निमीलिताक्षः साधुरिव वर्तमानः सन् यथा अवसरे प्राप्ते तत्पिबति एवं अयमपि अव्यक्तहृदयः ब्रह्मणः अवाच्यत्वात् निर्विषयत्वेन वेदाप्रामाण्यं ब्रह्मणः निर्विशेषत्वतः शून्यत्वमित्यादि-स्वाभिप्रायानभिव्यञ्जकः । यथा शुनकः असारं जुगुप्सितं कामयते तद्वत् अयमपि प्रमाण-रहितं प्रमाणविरुद्धं जीवब्रह्मैक्यं जगन्मिथ्यात्वमित्यादि कामयते । यथा कपिः नानारत्नमयीं मालां लब्ध्वापि इयं मणिमाला,अस्यां अनर्घ्याणि रत्नानि तारतम्योपेतानि सन्तीत्यादि-विवेकशून्यः तथा सङ्करोऽपि अयं जीवः इदं ब्रह्म अयं बद्धः अयं मुक्तः इति विवेककरणासमर्थः सन् वेदादिकं अधीतवानिति भावः ।। ४८ ।।",
  "1049": "जन इति ।। शठः वेदादौ तत्प्रतिपाद्ये ब्रह्मणि च ब्राह्मणेषु च निगूढद्वेषः ‘निकृतस्त्वनृजुः शठ’इत्यमरः । एष संकरः चतुर्थाश्रमं ब्रह्मचारिगृहस्थ-वनस्थयत्याश्रमेषु चतुर्थश्चासावाश्रमश्च चतुर्थाश्रमः यत्याश्रम इत्यर्थःतं भेजे स्वीकृतवान् । कः किमिव । सुदुर्दमः न विद्यते दमः दण्डो निग्रह इति यावत् यस्य स दुर्दमः सुष्ठु दुर्दमः सुदुर्दमः निग्रहं कर्तुमशक्य इत्यर्थः । ‘दुःस्यात्कष्टनिषेधयोरिति’ विश्वः । ‘दमस्तु दमने दण्ड’ इति च । दुष्टगजः दुष्टः मत्तश्चासौ गजश्च दुष्टगजः । विशुद्धं पूर्वं निर्मलजलंकलुषं चिकीर्षुः पङ्किलं कर्तुमिच्छुः सन् । पद्माकरं वा तटाकमिव ‘पद्माकरस्तटाकोऽस्त्री’त्यमरः । किं कृत्वा अपरथा यत्याश्रमस्वीकाराभावे जनः न नमेत् मयि प्रवणो न भवेदिति मत्वा न तु विरक्त्येति भावः । ‘णमु प्रह्वत्वे शब्दे चेत्यतो लिङ् परस्मैपदं नमेत् नमेतां नमेयुः’ । यथा गजः निर्मलजलं पद्माकरं प्रविश्य कलुषं कृत्वा स्नानपानायोग्यं करोति एवं अयमपि रागद्वेषवर्जनपूर्वकं स्वायोग्यं यत्याश्रमं वेदादिद्वेषिजनवशीकरणपूर्वकं गृहीत्वा स्वस्य तत्साध्यहरिप्रीत्यादिफलाजनकं चकारेति भावः ।। ४९ ।।",
  "1050": "अवैदिकमिति ।। असौ संकरः । माध्यमिकं बौद्धसम्बन्धिनंपक्षं सिद्धान्तम् ।अवैदिकं हेतुगर्भविशेषणं एतत् । अवैदिकत्वात् वेदविरुद्धत्वात् वेदप्रामाण्य-वादिभिः निरस्तं परित्यक्तं निरीक्ष्य दृष्ट्वा स्वयं तत्पक्षसुपक्षपाती तेषां बौद्धानां पक्षे सिद्धान्ते सु अत्यन्तं पक्षपातः आग्रहः अस्यास्तीति तत्पक्षसुपक्षपाती सन् अत एव तं पक्षमेव बौद्धसिद्धान्तमेव प्रतिपादुकः प्रतिपादयितुकामः इह तत्पक्षसमर्थनविषये अनुरूपं स्वस्य वेदान्तित्वप्रसिद्धिं अनुपगृह्यैव बौद्धमतसमर्थनानुगुणमार्गं उपायं न्यरूरुपत् चिन्तितवान् । ‘रूप रूपक्रियायां इत्यतो लुङ् परस्मैपदं अरूरुपत् अरूरुपतां अरुरुपन्’ । उपेन्द्रवज्रावृत्तम् ।। ५० ।।",
  "1051": "चिन्तितोपायमाह असत्पद इति ।। असन् दुष्टः सङ्करः । असत्पदे असतः स्थाने सदसद्विविक्तं सदसद्विलक्षणांअभ्यधत्त उक्तवान् । डु धाञ् धारणपोषण-योरित्यतो लङात्मनेपदं अभ्यधत्त अम्यदधातां अभ्यदधत इति । बौद्धमतानुसारेण विश्वं असदिति वक्तव्ये तथा अनुक्त्वा विश्वं सदसद्विलक्षणमिति शब्दान्तरेण उवाच इति भावः । शून्यवादिनः विश्वारोपनिमित्तं अज्ञानं संवृतिरिति आहुः । अयं सङ्करस्तु संवृतिं मायाख्यया मायेति नाम्ना अभ्यधत्त व्यवहृतवान् । शून्यवादिनः शून्याख्यं परतत्वं निर्विशेषं निर्गुणमाहुः । अयमपि परतत्वं ब्रह्म अखण्डं निर्विशेषं अभ्यधत्त । किमर्थं शून्यसिद्ध्यै शून्यसाधर्म्येण ब्रह्मणोऽपि शून्यत्वप्राप्तये । बतेति खेदे अनन्तगुणमपि ब्रह्म अयं सङ्करः निर्गुणं उक्तवान् इति खेदः । ‘खेदानुकम्पासन्तोषविस्मयामन्त्रणे बते’त्यमरः । अतः स्वस्य प्राप्तबौद्धत्वस्याच्छादितत्वादेव अयं सङ्करः प्रच्छन्नबौद्धः । बौद्धशब्दः भावप्रधानः प्रच्छन्नं गूहितं बौद्धत्वं येन सः प्रच्छन्नबौद्ध इति । मायावादिशून्यवादिनोः सर्वप्रमेये विशेषाभावात् शब्दमात्रेणैव भेदात् नाममात्रे विवादायोगेन बौद्धत्वं तावत्सिद्धं सङ्करस्य तच्छब्दान्तरेण व्यवहारस्य कृतत्वात् न प्रकटितम् । अतः सङ्करः प्रच्छन्नबौद्ध इत्युक्त इति भावः ।। ५१ ।।",
  "1052": "यदिति ।। यस्मादयं संकरः । ब्रह्मसूत्रोत्करभास्करं ब्रह्मसूत्राणां उत्करः समूहः । ‘स्यान्निकायः पुञ्जराशी तूत्करः कूटमस्त्रियामित्यमरः’ । स एव भास्करः सूर्यः तम् । ‘भास्कराहस्करब्रध्न’ इत्यमरः । अचूचुरत् अपहृतवान् । ‘चुर स्तेय इत्यतो लुङ् परस्मैपदं अचूचुरत् अचूचुरतां अचूचुरन्’ । ततः एनं संकरं महातस्करं महांश्चासौ तस्करः चोरश्च तं आहुः वदन्ति । ‘ब्रूञ् व्यक्ताव्यां वाचीत्यतो लट्’ । कथंभूतं स्वगोभिः स्वेषां सूत्राणां गोभिः वचोभिः सकलं जीवजडेश्वरस्वरूपादिकं प्रकाशयन्तं प्रतिपादयन्तम् । पुनः कथंभूतं वेदसमूहवाहं विषयवाक्यत्वेन वा स्वोक्तार्थप्रमाणत्वेन वा वेदानां समूहं वहन्तं,भास्करोऽपि स्वगोभिः स्वरश्मिभिः ‘गौः स्वर्गे च वृषे रश्माविति विश्वः’ सकलपदार्थ-प्रकाशकः वेदसमूहवाहः वेदसमूहाः वेदसमूहाभिमानिनः वाहाः रथहयाः यस्य स तथोक्तः ‘वाजिवाहार्वगन्धर्वेत्यमरः’ । सकलप्रकाशकभास्करतस्करस्य यथा महातस्करत्वं तथा तत्सदृशब्रह्मसूत्रतस्करस्य संकरस्यापि महातस्करत्वं युक्तमेव । सूत्रचौर्यं नाम स्वेच्छया व्याख्यानकरणमेवेति ज्ञेयम् ।। ५२ ।।",
  "1053": "स्वेति ।। यः संकरः स्वसूत्रजातस्य स्वकीयसूत्राणां जातस्य समूहस्य वेदव्यासकृतसूत्रस्येत्यर्थः । जातं जात्योघजन्मस्विति विश्वः । विरुद्धभाषी विरुद्धभाषणशील इत्यर्थः । तथा च अहं तद्भाष्यकारः तेषां सूत्राणां भाष्यकर्ता इति ब्रुवन् वदन् वर्तते । तं एवंविधसंकरं यः व्यासरूपः भगवान् भगः अस्यास्तीति भगवान् । ‘ऐश्वर्यस्य समग्रस्य वीर्यस्य यशसः श्रियः । ज्ञानविज्ञानयोश्चैव षण्णां भग इतीरणे’ति वचनात् । सम्पूर्णैश्वर्यादिषड्गुणवान् इत्यर्थः । तत्क्षणात् अव्ययमेतत् । तस्मिन्नेव विरुद्धभाषणादिकाले न दिधक्षति स्म दग्धुं नैच्छत् । ‘दह भस्मीकरण’ इत्यतो लङ् परस्मैपदं दिधक्षति दिधक्षत दिधक्षन्ति । स्म अतीते । सः वेदव्यासः क्षमाब्धिः क्षमया तितिक्षया सहनशक्त्येति यावत् । अब्धिः समुद्रः । क्षमा क्षोभ्या तितिक्षा चेति भास्करः ।। ५३ ।।",
  "1054": "निगमेति ।। निगमसन्मणिदीपगणः – मणय एव दीपाः मणिदीपाः सन्तश्च ते मणिदीपाश्च सन्मणिदीपाः निगमा एव सन्मणिदीपाः तेषां गण इति विग्रहः । निगमाः वेदा एव सन्मणिदीपाः निर्दोषरत्नमणिदीपाः तेषां गणः समूह इत्यर्थः । तदुरुवाग्गणपङ्कनिगूढभाः – वाचां गणः वाग्गणः उरुश्चासौ वाग्गणश्च उरुवाग्गणः तस्य उरुवाग्गणः तदुरुवाग्गणः स एव पङ्कः तेन निगूढा भाः यस्येति विग्रहः । तस्य संकरस्य उरुः उत्कृष्टः वाचां व्याख्यानरूपवाचां गणः जालं स एव पङ्क कर्दमः ‘पङ्कः कर्दम पापयोरित्यमरः’ पङ्केन निगूढा तिरोहिता भाः प्रकाशो यस्य सः तथोक्तः । अभवत् रत्नमयदीपवत् भगवत्स्वरूपादिकं सम्यक् प्रकाशयन्नपि वेदः संकरकृतव्याख्यानेन तिरोहि-तार्थोऽभवदिति भावः । अत्र मणिदीपप्रकाशस्य पङ्केन नाशो यथा न भवति किन्तु तिरोधानमेव तद्वत् वेदप्रकाशस्यापि संकरवाग्जालेन तिरोधानमेव न तु नाश इति सूचयितुं मणिदीप एव दृष्टान्तीकृतः । प्रसिद्धदीपस्य पङ्केन नश्यमानत्वेन तिरोधानायोगादिति ज्ञेयम् । इति अस्माद्धेतोः श्रुत्याद्यन्यथाव्याख्यानात् अविदुषां स्वतो वेदाथमविजानतां नराणां संकरताकरः संकरतां सांकर्यं सर्ववेदाभासबुद्धिं करोतीति संकरताकरः सः संकर इति नाम्ना अभिशुश्रुवे किलविद्वत्सभासु प्रसिद्धोऽभूत् किल । श्रु श्रवण इत्यतः कर्मणि लिडात्मनेपदं शुश्रुवे शुश्रुवाते शुश्रुविरे । द्रुतविलंबितवृत्तम् । द्रुतविलंबितमाह ‘नभौ भरौ’इति तल्लक्षणात् ।। ५४ ।।\nविश्वं मिथ्या विभुरगुणवानात्मनां नास्ति भेदो\nदैत्या इत्थं व्यदधत गिरां दिक्षु भूयः प्रसिद्धिम् ।",
  "1055": "विश्वं मिथ्येति ।। दैत्याः भुवि जाताः मणिमदादयः दिक्षु नानादेशेषु । विश्वं प्रपञ्चः मिथ्या सदसद्विलक्षणं,विभुः विष्णुः अगुणवान् गुणाः अस्य संतीति गुणवान् न गुणवान् अगुणवान् निर्गुण इति यावत् । आत्मनां जीवानां‘आत्मा यत्ने धृतौ जीवे स्वभावे परमात्मनि’ इति भास्करः,भेदो नास्तिइत्थं एवंरूपाणां गिरां वचसां‘गीर्वाग्वाणी सरस्वती’त्यमरःभूयःप्रसिद्धिं भूयसी बहुला च सा प्रसिद्धिश्च तां व्यदधत चक्रुः । डु धाञ् धारणपोषणयोरिति धातोर्लङात्मनेपदं अधत्त अदधातां अदधतेति’ । तया प्रसिद्ध्या किमभूत् इत्यपेक्षायामाह आनन्दाद्यैरित्यादि– आनन्दाद्यैः आनन्द एव आद्यो येषां ते आनन्दाद्याः तैः । गुरुगुणगणैःगुरवः महान्तश्च ते गुणाश्च गुरुगुणाः तेषां गणैः समूहैः । गुणानां महत्वं नाम उत्पत्तिनाशादिदोषशून्यत्वम्,पूरितः पूर्णः वासुदेवः श्रीहरिः सतां सम्यक् ज्ञानयोग्यानां जनानां मनसि चेतसि मन्दं मन्दं शनैः कालक्रमेणेत्यर्थः । तिरोऽभूत् नूनं अदृश्योऽभूदेव । ‘नूनं तर्केऽवधारण’ इत्यमरः । सामान्यतो विष्णुं अनन्तगुणं जानतामपि सतां मायिप्रणीतदुर्भाष्यादिवाक्प्रकरप्रसिद्ध्या इदमदो वेति संशयः केषांचित् संकरप्रणीतप्रकार एव सम्यगिति विपरीतज्ञानं अभूत् इति भावः । हन्तेति विषादे । मुक्तियोग्यानां संशयज्ञानादिकं अभूदित्येतत् महादुःखकरमिति विषादः । अनुकम्पा वा । मुक्तियोग्यानां तेषां कथं वा कदा वा तत्त्वज्ञानं स्यादिति ग्रन्थकर्तुः अनुकम्पा । ‘हन्त हर्षे विषादे च वाक्यारम्भानुकम्पयोरिति’ रत्नमाला । प्रतिसर्गे अन्तिमश्लोकेषु आनन्दपदाङ्कितमिदं काव्यम् मन्दाक्रन्तावृत्तम् । ‘मन्दाक्रान्तांबुधिरसनगैः मोभनौ तौ गुरू द्वौ’ इति तल्लक्षणात् ।। ५५ ।।\n।। इति श्रीसुमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां प्रथमः सर्गः ।।\n",
  "2001": "विज्ञानेति ।। विज्ञानभानुमति भानवः किरणाः अस्य सन्तीति भानुमान् सूर्यः । ‘भानुः किरणसूर्ययोः’ इति विश्वः । विज्ञानं तत्त्वज्ञानं भानुमानिव सूर्य इव विज्ञानभानुमान् तस्मिन् । कालबलेन कालस्य बलेन सामर्थ्येन । लीने सति अन्तर्हिते सति । दुर्भाष्यसन्तमससन्ततितः दुष्टानि दुर्वादिप्रणीतानि ब्रह्मसूत्रोपनिषदादिभाष्याणि सन्तमसानि गाढध्वान्तानीव तेषां सन्ततितः सन्ततेरिति सन्ततितः समूहात् । अन्धे भगवत्स्वरूपादिकं अविदुषिजने तत्त्वज्ञानयोग्ये जने । मार्गात् संप्रदायरूपमार्गात् स्खलति भ्रंशिते सति सन्मार्गे सम्यगवर्तमाने सति इति भावः । यथा सूर्यास्तसमये सति गाढान्धकारे किमपि वस्तु अपश्यन् यथा कश्चित्पुरुषः गन्तव्यं मार्गं सम्यक् न पश्यति तद्वत् तत्त्वज्ञानयोग्यजने दुर्भाष्येण संशयादिकं प्राप्य वेदादिव्याख्यानादौ सत्संप्रदायं सम्यक् न पश्यति इति भावः । खिन्नहृदः खिन्नं सत्सु अनुकम्पायुक्तं हृत् मनो येषां ते खिन्नहृदः । ‘स्वान्तं हृन्मानसं मनः’ इत्यमरः । चतुर्मुखमुखाः चत्वारि मुखानि आननानि यस्य चतुर्मुखः ब्रह्मा स एव मुखं प्रधानं येषां ते चतुर्मुखमुखाः ‘मुखं प्रधाने प्रारम्भे’ इति विश्वः । देवाः मुकुन्दं श्रीनारायणं,हे स्वामिन्,तत्वज्ञानयोग्यान् जनान् परिपालय इति शरणं प्रजग्मुः प्रापुः । ‘गम्लृ गतावित्यतो लिट् परस्मैपदं जगाम जग्मतुः जग्मुः’ । अस्मिन् सर्गे प्रायः वसन्ततिलकावृत्तं ज्ञेयम् । वसन्ततिलकम् । ‘तभजाजगौगः’ इति तल्लक्षणात् ।। १ ।।",
  "2002": "नाथ इति ।। त्रियुगहूतिः त्रीणि युगानि कृतत्रेताद्वापराख्यानि अवतारार्थं क्लृप्तानि यस्य स त्रियुगः । ‘युगं युग्मे कृतादिषु’ इत्यमरः । त्रियुग इति हूतिः आख्यानं यस्य स तथोक्तः । ‘हूतिराकारणाह्वानं’ इत्यमरः । त्रियुगनामेति भावः । युगत्रयावतारत्वात् त्रियुगो विष्णुरुच्यत इति वचनात् हेतुगर्भमिदं विशेषणं त्रियुगहूतिरिति हेतोः । कलौ कलियुगे स्वयं अनुद्बुभूषुः उद्भवितुं प्रादुर्भावं कर्तुं अनिच्छन् नाथः प्रभुः श्रीनारायणः । अनवतारं न विद्यते अवतारः भूमौ उत्पत्तिः यस्य स तथोक्तः तम् । ब्रह्माणं चतुर्मुखं अनादिदिक्षुः अवतारार्थं आदेष्टुं आज्ञापयितुं अनिच्छन् सन् । सकार्यवीर्यं कार्ये कार्यसाधनविषये वीर्यं बलं सामर्थ्यं इति यावत्कार्यवीर्यं,कार्यवीर्येण सहितः सकार्यवीर्यः कार्यसाधनसमर्थः तम् । ‘वीर्यं बले प्रभावे च’ इत्यमरः । सर्वज्ञं सर्वं जानातीति सर्वज्ञः तम् । अन्यं चतुर्मुखातिरिक्तं अनवेक्ष्य अदृष्ट्वा । भुवनजीवनं भुवनानां लोकानां जीवनं प्राणधारणं यस्मात् भवति स भुवनजीवनः मुख्यप्राण इत्यर्थः । ‘जगत्प्राणः समीरण’ इत्यमरः । तं प्रति आबभाषे अब्रवीत् । ‘भाष व्यक्तायां वाचीत्यतो लिडात्मनेपदं आबभाषे आबभाषाते आबभाषिरे’ । कथंभूतः स्मेराननः अनुग्रहविशेषात् स्मेरं मन्दहासयुक्तं आननं मुखं यस्य स तथोक्तः सन् ।। २ ।।",
  "2003": "वेदान्तेति ।। हे सुमुखशोभनं विकसितं मुखं यस्य स तथोक्तः तस्य सम्बुद्धिः हे सुमुख वायो,त्वंमम सद्गुणनिर्णयेन सन्तः निर्दुष्टाश्च ते गुणाश्च सद्गुणाः तेषां निर्णयो यस्मात् भवति तत् सद्गुणनिर्णयं तेन । रूपान्तरेण अन्यत् रूपं रूपान्तरं तेन मध्वाख्येन अन्येन रूपेण । भूषितभूमिभागः भूषितः अलङ्कृतः भूमेः भागः प्रदेशः भरतखण्डाख्यः येन स तथोक्तः सन्भूमौ अवतारं कृत्वा इति भावः । वेदान्तमार्गपरिमार्गणदीनदूनाः वेदानां अन्तः निर्णयो यस्मात् सः वेदान्तः ‘अन्तस्यादन्तिके नाशे स्वरूपैकान्तनिर्णय’ इति विश्वः । मार्गः मृग विचारण इति धातोः विचाररूपाः ब्रह्मसूत्रादिग्रन्थाः वेदान्तश्चासौ मार्गश्च वेदान्तनिर्णायकब्रह्ममीमांसाशास्त्रं इत्यर्थः । तस्य परिमार्गणेन विचारेण दीनाः रहिताः वेदान्तमार्गपरिमार्गणदीनाः वेदान्तविचारासमर्था इत्यर्थः । ताश्च ताः दूनाः तप्ताश्च दुःखिता इति यावत् विचारासमर्थत्वेन तत्त्वज्ञानाभावात् इत्यर्थः ‘सन्तापितसन्तप्तौ धूपितधूपायितौ च दूनश्च’ इत्यमरः । दैवीः देवतासम्बन्धिनीःप्रजाः मोक्षयोग्यजीवान्आनन्दयेः सुखय । ‘नदि समृद्धौ इत्यतो विधिलिङ् परस्मैपदम् आनन्दयेः आनन्दयेतं आनन्दयेत’ । कथंभूताः प्रजाः,विशरणाः विगतं शरणं आश्रयः यासां ताः विशरणाः अत एव नः अस्माकं करुणापदं करुणायाः कृपायाः पदं आस्पदं यथा भवति तथेति यावत् ।। ३ ।।\n",
  "2004": "आदेशेति ।। मरुत् मुख्यवायुः । उज्ज्वलवर्णं उज्ज्वलानि शोभमानानि वर्णानि अक्षराणि यस्मिन् स तथोक्तः तम् । ‘वर्णो द्विजादौ शुक्लादौ स्तुतौ वर्णं तु चाऽक्षर’ इत्यमरः । अनर्घ्यं मौल्यरहितंएनं आदेशमौलिमणिं आदेशो भगवदाज्ञा स एव मौलिमणिः तं मुकुटश्रेष्ठम् ।‘धम्मिल्ले मुकुटे मौलिः’ इति भास्करः । बद्धाञ्जलिः बद्धः कृतः अञ्जलिः करसम्पुटं येन स तथोक्तः सन् । ‘अञ्जलिस्तु पुमान् हस्तसम्पुटे कुटजेऽपि च’ इति विश्वः । मूर्ध्ना शिरसा ‘उत्तमाङ्गं शिरः शीर्षं मूर्धा ना मस्तकोऽस्त्रियाम्’ इत्यमरः । अधत्त दधार । शिरसि हस्ताभ्यां अञ्जलिं बध्वा भगवदाज्ञां तथास्तु इति अङ्गीचकारेति भावः । यथा कश्चित् भृत्यः स्वस्वामिना दीयमानं उज्ज्वलवर्णं प्रकाशमा-नकान्तिं अनर्घ्यं मौल्यरहितं शिरोरत्नं किरीटं वा बद्धाञ्जलिः सन् स्वीकुर्यात् तद्वदिति श्लेषाभिप्रायः । हृदा मनसा हारावलीमिव हाराणां मुक्तामालानां आवलीमिव समूहमिव । ‘हारो मुक्तावली’ इत्यमरः । विबुधेन्द्रयाच्ञां विबुधेन्द्राणां देवताश्रेष्ठानां‘त्रिदशा विबुधाः सुराः’ इत्यमरःयाच्ञां प्रार्थनां भवता भुवि अवतीर्य सत्सु अनुग्रहः कार्य इत्यादिरूपांबिभ्रत् दधानः । निजान् आत्मीयान् । ‘निजमात्मीयनित्ययोः’ इति विश्वः । जनान् अनुजिघृक्षुः अनुगृहीतुं इच्छन् वायुः अवातितीर्षत् अवतर्तुं ऐच्छत् । ‘तॄ प्लवनतरणयोरिति धातोर्लङ् परस्मैपदम् अवातितीर्षत् अवातितीर्षतां अवातितीर्षन्’ ।। ४ ।।",
  "2005": "काल इति ।। यावदेव यदैव स कालः हरिप्रार्थनाकालः समवर्तत प्रवृत्तोऽभूत् नाम प्रसिद्धं एतत् । ‘वृतु वर्तन इत्यस्माल्लङात्मनेपदम् अवर्तत अवर्तेतां अवर्तन्त’ । तदैव विविधसाधुकुलं विविधानां वर्णाश्रमभेदेन नानाविधानां साधूनां सज्जनानां कुलं समूहः इति । इत्थं चिन्ताकुलं आकुलं उद्वेगयुक्तं बभूव इति । कथं वयं वेदान्त-सन्ततकृतान्तरसं वेदान्तस्य निर्णायकशास्त्रस्य सन्ततं अनादिकालीनसत्संप्रदायप्राप्तं कृतान्तस्य सिद्धान्तस्य रसं सारम् । ‘रसः सारो वरः श्रेष्ठ’ इत्यभिधानम् । ‘कृतान्तो यमसिद्धान्तदैवाकुशलकर्मसु’ इत्यमरः । न विद्म न जानीमः । ‘विद ज्ञाने इत्यतो लट् परस्मैपदं वेद्मिविद्वःविद्मः’ इति । अतः श्रेयः मुक्तिः, ‘मुक्तिः कैवल्यनिर्वाणश्रेयो निःश्रेयसामृतम्’ इत्यमरः । कथं नु कथं वा । ‘नु पृच्छायां विकल्पे च’ इत्यमरः । लभेमहि प्राप्स्याम । बत कष्टम् ।‘खेदानुकम्पासन्तोषविस्मयामन्त्रणे बत’ इत्यमरः । ‘डु लभष् प्राप्तावित्यतो लिङात्मनेपदं लभेय लभेवहि लभेमहि’ ।। ५ ।।",
  "2006": "तत्प्रीतय इति ।। रजतपीठपुराधिवासी रजतपीठपुरे तदाख्यग्रामे अधिवासीदेवः अनन्तेश्वरः । तत्प्रीतये चिन्ताकुलसज्जनप्रीतये । शुभसूचनाय शुभस्य श्रीमुख्यप्राणावताराख्यशुभस्य सूचनाय ज्ञापनाय । पुरुषं कञ्चित् पुरुषं विवेश प्रविष्टवान् । ‘विश प्रवेशने इत्यतो लिट् परस्मैपदम् विवेश विविशतुः विविशुः’ । कस्मिन् सतिमहिताय सर्वपूजिताय महाय उत्सवाय उत्सवदर्शनार्थमित्यर्थः । ‘मह उद्धव उत्सवः’ इत्यमरः । सुकुतूहलिनि सु अत्यन्तं कुतूहलं कौतुकं अस्यास्तीति सुकुतूहली तस्मिन् । ‘कुतुकं च कुतूहलम्’ इत्यमरः’ । प्राप्ते उत्सवदर्शनार्थं औत्सुक्येन समागते । महाजनौघे महान्तः बहवो जनाः महाजनाः तेषां ओघे समूहे । ‘स्तोमौघनिकरव्रातवारसङ्घातसञ्चयाः’ इत्यमरः । कोलाहलेन कलकलशब्देन । ‘कोलाहलः कलकलः’ इत्यमरः । प्रवृत्ते सति कोलाहलध्वनिं कुर्वति सतीत्यर्थः ।। ६ ।।",
  "2007": "आविष्टवानिति ।। प्रकृत्या स्वभावेनैव । ‘संसिद्धिप्रकृती त्विमे’ ‘स्वरूपं च स्वभावश्च’ इत्यमरः । अकुशलं कुशलः चतुरः न भवतीति अकुशलः तं पुरुषं आविष्टवान् । सः देवः निजजनान् इह रजतपीठपुरे उत्सवदर्शनार्थं मिलितान् स्वकीयजनान् प्रत्याययन् विश्वासं प्रापयन् । ‘प्रत्ययोऽधीनशपथज्ञानविश्वासहेतुषु’ इत्यमरः । उत्तुङ्गकेतु-शिखरे उत्तुङ्गस्य उन्नतस्य केतोः ध्वजस्य शिखरे शिरसि ध्वजस्तम्भोपरि । नितरां अत्यन्तं कृताङ्गहारः कृतः अङ्गहारः अङ्गविक्षेपः हस्तपादावयवमिति यावत् येन सः तथोक्तः । ‘अङ्गहारोऽङ्गविक्षेप’ इत्यमरः । अनृत्यत् ननर्त ‘नृती गात्रविक्षेप इत्यतो लङ् परस्मैपदं अनृत्यत् अनृत्यतां अनृत्यन्’ । क इव । रङ्गान्तरे रङ्गस्य नर्तनमण्टपस्य अन्तरे मध्ये । ‘अन्तरे तु पराधीने भेदे रन्ध्रावकाशयोः’ इति विश्वः । नट इव नर्तक इव । अत एव अखिलविस्मयात्मा अखिलानां जनानां विस्मयः आश्चर्यकरः आत्मा स्वभावो यस्य सः तथोक्तः । ‘विस्मयोऽद्भुतमाश्चर्यम्’ इत्यमरः । ‘आत्मा यत्ने धृतौ जीवे स्वभावे परमात्मनि’ इति भास्करः ।। ७ ।।",
  "2008": "आभाष्येति ।। सः पुरुषाविष्टो देवः । अत्र रजतपीठपुरे । मिलितां जनतां जनानां समूहो जनता ताम् । आभाष्य हे जनाः मद्वचनं श्रुणुत इति सम्बोध्य । उद्धृतदोः उद्धृतौ ऊर्ध्वं धृतौ दोषौ भुजौ येन स तथोक्तः सन् । ‘भुजबाहू प्रवेष्टोदोः’ इत्यमरः । शपथानुविद्धं शपथो नाम मदुक्तस्य अन्यथात्वे अहं हरिगुर्वादिद्रोही स्यां इत्येवं वचनविषयज्ञापनं शपथ इति यावत् । ‘शपनं शपथः पुमान्’ इत्यमरः । तादृशेन शपथेन सत्यं सत्यं सत्यं इति त्रिवारोक्तिरूपशपथेनअनुविद्धं युक्तं यथा भवति तथा । उच्चैरिदं वक्ष्यमाणं वचनंबभाषे उवाच । ‘भाष्लृ व्यक्तायां वाचीत्यतो लिडात्मनेपदम् बभाषे बभाषाते बभाषिरे’ । किमिति,इह जगति विश्वजनीनवृत्तिः विश्वजनस्य सर्वजनस्य हिता वृत्तिः प्रवृत्तिः यस्य स विश्वजनीनवृत्तिः सर्वलोकोपकारभूतप्रवृत्तिरिति भावः । विश्वज्ञः सर्वज्ञः । भगवान् षड्गुणैश्वर्यसम्पन्नः कश्चित् अचिरात् एव अविलम्बेनैवउत्पत्स्यते जनिष्यतीति । ‘उत्पूर्वक पदगतौ इत्यतो ऌडत्मनेपदम् उत्पत्स्यते उत्पत्स्येते उत्पत्स्यन्ते’ । अत्र विश्वजनीनवृत्तिः इत्यादिविशेषेणत्रयेण वायुरिति सूच्यते ।। ८ ।।\n",
  "2009": "अथेदानीं मध्वावताराय तत्पित्रादिकमाह ।। सद्वीपेति ।। कलौ काले कलियुगकाले । सद्वीपवारिनिधिसप्तकभूतधात्र्याः द्वीपाश्च वारिनिधयः समुद्राश्च द्वीपवारिनिधयः तेषां सप्तकं तेन सहिता सद्वीपवारिनिधिसप्तका सा च सा भूतधात्री भूमिश्च सद्वीपवारिनिधिसप्तकभूतधात्री तस्याः मध्ये जम्बूद्वीप इति यावत् । ‘भूतधात्री रत्नगर्भा’ इत्यमरः । अपि तत्रापि जम्बूद्वीपेऽपि कर्मभुवि कर्मभूमौ । यत्र कृतानि शुभाशुभकर्माणि स्वर्गनरकसाधनानि भवन्ति सा कर्मभूमिः इत्युच्यते । तादृशे भारतनामखण्डे भारतेति नाम आख्या यस्य सः भारतनामा स चासौ खण्डश्च भूप्रदेशविशेषश्च भारतनामखण्डः तस्मिन् । सुविमलान्वयलब्धजन्मा सुष्ठु विमलः सुविमलः निर्दुष्टश्चासौ अन्वयः कुलं च । ‘कुलान्यभिजनान्वयौ’ इत्यमरः । तस्मिन् लब्धं प्राप्तं जन्म जननं येन स तथोक्तः । सन्मध्यगेहकुलमौलिमणिः मध्यगेहाख्यं च तत् कुलं च मध्यगेहकुलं सत् प्रशस्तं च तत् मध्यगेहकुलं च सन्मध्यगेहकुलम् । ‘सत्ये साधौ विद्यमाने प्रशस्तेऽभ्यर्हिते च सत्’ इत्यमरः । सन्मध्यगेहकुलस्य मौलिमणिः शिरोरत्नभूतः अत एव मध्यगेह इति प्रसिद्धः कश्चित् द्विजः ब्राह्मणः अभूत् ।। ९ ।।",
  "2010": "वेदेति ।। वेदाद्रिसद्रजतपीठपुरेश्वराभ्यां रजतपीठं च तत् पुरं च रजतपीठपुरं रजतपीठपुरस्य ईश्वरः स्वामी रजतपीठपुरेश्वरः सन् समीचीनश्चासौ रजतपीठपुरेश्वरश्च सद्रजतपीठपुरेश्वरः । वेदनामकश्चासौ अद्रिः पर्वतश्च वेदाद्रिः । वेदाद्रिश्च सद्रजतपीठपुरेश्वरश्च वेदाद्रिसद्रजतपीठपुरेश्वरौ ताभ्यां विभूषिततरः अत्यन्तं विभूषितः अलंकृतः विभूषिततरः । गुरुगुणः गुरवो बहवः श्रेष्ठाः गुणाः सत्सङ्गत्यादिवासयोग्यधर्माः यस्य सः तथोक्तः । शिवरूप्यनामा शिवरूप्य इति नाम यस्य सः शिवरूप्यनामा ग्रामः संवसथः‘समौ संवसथ ग्राम’ इत्यमरःतस्य पूर्वोक्तब्राह्मणस्य मूलभूमिः जन्मभूमिः अभवत् । खलुशब्दः प्रसिद्धवाचकः । कीदृशो ग्रामः,हेमाद्रिराजविभुराजदिलावृताभः हेम सुवर्णरूपश्चासौ अद्रिराजः पर्वतश्रेष्ठश्च हेमाद्रिराजः मेरुपर्वतः । विभुः इलावृतखण्डवासी रुद्रः । हेमाद्रिराजश्च विभुश्च हेमाद्रिराजविभू । ताभ्यां राजतः शोभमानस्य इलावृतखण्डस्य आभेव आभा यस्य सः तथोक्तः । इलावृतो नाम मेर्वधिष्ठितभूविशेषः ।। १० ।।",
  "2011": "अर्थमिति ।। सः द्विजः पुंसां पुरुषाणां पुरुषार्थहेतुं पुरुषैः अर्थ्यः अपेक्षणीयः पुरुषार्थः पुरुषार्थस्य सकलाभीष्टस्य मोक्षादिचतुर्विधपुरुषार्थस्य हेतुं निमित्तम् । अनवमं न अवमः अधमः अनवमः तं उत्तममिति यावत् । कमप्यर्थं मध्वाख्यं वस्तु प्रदातुं प्रसवेन दातुम् । उचितां योग्याम् । उचितस्वरूपां कुलवयोरूपैः आत्मनः उद्वोढुं उचितरूपां सुवर्णलसितां सुवर्णेन हेम्ना तन्मयाभरणेन इति यावत् । लसितां शोभिताम् । विप्रवृषभ-प्रतिपादितां विप्रेषु ब्राह्मणेषु वृषभेण ऋषभेण श्रेष्ठेन इत्यर्थः । ‘स्युरुत्तरपदे व्याघ्रपुङ्गवर्षभकुञ्जराः । सिंहशार्दूल नागाद्याः पुंसि श्रेष्ठार्थगोचराः’ इत्यमरः । ब्राह्मणोत्तमेन प्रतिपादितां दत्तां कन्यां कुमारीं जग्राह उपयेमे । ‘ग्रह उपादान इत्यतो लिट् परस्मैपदं जग्राह जगृहतुः जगृहुः’ । कामिव वेदविद्यामिव । अनवमं सर्वोत्तमं कमप्यर्थं परब्रह्माख्यं वस्तु प्रदातुं प्रतिपादितुं उचितां उचितस्वरूपां ब्राह्मणेन अध्येतुं उचितरूपां सुवर्णलसितां सुवर्णैः शोभमानाक्षरैः लसितां शोभमानां विप्रवृषभप्रतिपादितां विप्रवृषभेण ब्राह्मणोत्तमेन उपाध्यायेन प्रतिपादितां उपदिष्टां वेदविद्यां ब्राह्मणः यथा जग्राह अध्यगीष्ट तथा इति भावः । ‘इव यद्वा यथा शब्दाः उपमानार्थवाचकाः’ इति विश्वः । वेदाध्ययनानन्तरं उपयेमे इति भावः ।। १२ ।।",
  "2012": "रेम इति ।। सः द्विजेन्द्रः तया स्वभार्यया रेमे चिक्रीडे । ‘रमु क्रीडायामित्यतो लिडात्मनेपदं रेमे रेमाते रेमिरे’ । कः महाविवेकः महान् विवेकः सारासारज्ञानं यस्य स तथोक्तः कश्चित् पुरुषः । अच्छया अपौरुषेयत्वेन अप्रामाण्य-कारणदोषशून्यया उपनिषदेव वेदान्तविद्ययेव । अयं द्विजोऽपि महाविवेकः सापि रूपचारित्रैः अच्छा प्रशस्ता । पुनः कः कयेव । शुद्धकरणः शुद्धं रागादिदोषरहितं करणं यस्य स तथोक्तः । पुमान् अलम् अत्यन्तं परमश्रिता परमं सर्वोत्तमं हरिं श्रयतीति परमश्रित् तया परमात्मविषयिण्येत्यर्थः । भक्त्येव । अयं द्विजोऽपि विशुद्धकरणः सापि परमश्रित् । पुनः कयेव । मिथ्याभिमानरहितः मिथ्याभूतः अभिमानः हर्यधीनक्षेत्रकलत्रपुत्रादौ स्वकीयत्वमतिः मिथ्याभिमानः तेन रहितः तत्वज्ञानीति यावत् । स्वानन्दसन्ततिकृता स्वानन्दः स्वरूपभूतनिर्दुःखपरमानन्दः तस्य सन्ततिः विच्छेदाभावः तां करोतीति स्वानन्दसन्ततिकृत् तया । अत एव परया उत्तमया । ‘परः स्यादुत्तमाऽनात्मा’ इति विश्वः । मुक्त्येव मोक्षेणेव । अयं द्विजेन्द्रोऽपि मिथ्याभिमानरहितः सा च स्वानन्दसन्ततिकृत् सु शोभमानः आनन्दः आनन्दतीर्थाख्या च सा सन्ततिः अपत्यं च स्वानन्दसन्ततिः तां करोतीति स्वानन्दसन्ततिकृत् तया ।। १३ ।।",
  "2013": "तस्येति ।। निजधर्मरतः निजः वर्णाश्रमविहितश्चासौ धर्मः सत्कर्म च निजधर्मः तस्मिन् निरतः आसक्तः । धीरः प्राज्ञः । ‘धीरो मनीषी ज्ञः प्राज्ञः संख्यावान्पण्डितः कविः’ इत्यमरः । स्थिरबुद्धिर्वा । सः द्विजः कुलदेवतायाः कुलस्य वंशस्य देवतायाः स्वामिनः प्रभोः परमसमर्थस्य तस्य रजतपीठपुरवासिनः अनन्तेश्वरस्य चरणयोः पादयोः भक्तिं बबन्ध चकार । ‘बधिर् बन्धन इत्यतो लिट् परस्मैपदं बबन्ध बबन्धतुः बबन्धुः’ । जनाः महाजनाः । विज्ञातभारतपुराणमहारहस्यं भारतं च पुराणानि च भारतपुराणानि । महच्च तत् रहस्यं च महारहस्यम् । भारतपुराणानां महारहस्यम् । विज्ञातं भारतपुराणमहारहस्यं अतिगूढार्थो येन स तथोक्तः तम् । अत एव विनीतं विनयोपेतम् । यं द्विजं भट्ट इति अभिवदन्ति व्यवहरन्तिसः भक्तिं बबन्ध इति अन्वयः । ‘वद व्यक्तायां वाचीत्यतो लट् परस्मैपदं वदति वदतः वदन्ति’ इति रूपम् ।। १४ ।।",
  "2014": "गोविन्देति ।। सः द्विजः गोविन्दसुन्दरकथासुधया गोविन्दस्य श्रीहरेः सुन्दरकथा श्राव्यकथा गोविन्दसुन्दरकथैव सुधा अमृतं तया गोविन्दसुन्दरकथासुधया । केवलं नॄणां मनुष्याणामेवइन्द्रियाणि श्रोत्रादीनि नानन्दयत् नासुखयत्किन्तु रजतपीठपुरे प्रभोः श्रीवल्लभस्य लक्ष्मीपतेः पदाब्जं पादकमलं भजतां सेवमानानां दैवतानाम् । वृन्दारका दैवतानीत्यमरोक्तेः दैवतपदं नपुंसकम् । इन्द्रियाणि आनन्दयत् । ‘टु नदि समृद्धौ इत्यतो लङ् परस्मैपदं आनन्दयत् आनन्दयताम् आनन्दयन्’ ।। १५ ।।",
  "2015": "इत्थमिति ।। इत्थं पूर्वोक्तप्रकारेण । हरेः श्रीनारायणस्य । गुणकथासुधया गुणानां सर्वोत्तमत्वादिगुणानां कथा कथनमेव सुधा तयासुतृप्तः अन्यत्र अलंबुद्धिं प्राप्तः सन्,नैर्गुण्यवादिषु निर्गुणानां भावः नैर्गुण्यं तत् वदन्तीति नैर्गुण्यवादिनः हरेः निर्गुणत्वभाषणशीला इत्यर्थः । तेषु जनेषु अपि मायिजनेष्वपि । साग्रहेषु सगुणत्वप्रमाण•न्यनादृत्य हरिः निर्गुण एव इति आग्रहसहितेषु सत्सु । तत्त्वे परब्रह्म-स्वरूपतत्त्वविषये । कालचलधीः कालेन कालसामर्थ्येनैव न स्वतः चला चञ्चला धीः बुद्धिः अन्तःकरणं यस्य स तथोक्तः । तस्मादेव अतिसंशयालुः हरिरुक्तप्रकारेण निर्गुणः, ‘मय्यनन्तगुणऽनन्त’ इत्यादिप्रमाणानुसारेण सगुणो वा इति संशयालुः संशयशीलस्सन् । धीमान् विद्वान् । ‘धीमान्सुरिः कृती कृष्टिर्लब्धवर्णो विचक्षणः’ इत्यमरः । स्वयं श्रवणशोधितया निर्मलया निशितयेति यावत्धिया अन्तःकरणेनप्रदध्यौ किमत्र मया अनुष्ठेयं इति चिन्तितवान् । ‘ध्यै चिन्तायामिति धातोर्लिट् परस्मैपदं दध्यौ दध्यतुः\nदध्युः’ इति ।। १६ ।।",
  "2016": "त्रातेति ।। य एव अनवक्लृप्तौ एव शब्दः । य एव यः कोऽपि पुरुषःनरकात् दुर्गतेःत्राता रक्षिता सः पुत्रनामा पुत्र इति नाम सञ्ज्ञा यस्य सः पुत्रनामा हि प्रसिद्धम् । ‘पुत् तन्नामकं नरकं तस्मात् पुतः त्रायत इति व्युत्पत्तेः’ ‘पुन्नाम्नो नरकात्त्राता पुत्र इत्यभिधीयत’ इति वचनाच्चेति भावः । मुख्यावनं मुख्यं सम्यक् अवनं ज्ञानदानेन नरकात् रक्षणम् । अपूर्णात् ज्ञानादिगुणैः अपूर्णात् अल्पज्ञानादिमतः पुरुषात् । सुलभं साध्यं न यस्मात् तस्मात् अल्पज्ञात् पुरुषात् मुख्यावनस्य असाध्यत्वात् समस्तवित् समस्तं वेत्तीति समस्तवित् सर्वज्ञम् । अवद्यहीनं अवद्यैः अज्ञानविप्रलम्भादिदोषैः हीनं रहितम् । विद्याकराकृति विद्यानां आकर उत्पत्तिस्थानम् । ‘आकरो निवहोत्पत्तिस्थानं’ इति विश्वः । विद्याकर आकृतिः स्वरूपं यस्य तत् तथोक्तम् । अपत्यं पुत्रं कैः कीदृशैः उपायैः साधनैः लभेमहि प्राप्नुवाम । ‘डु लभष् प्राप्तावित्यतो लिङात्मनेपदं लभेय लभेवहि लभेमहि ।। १७ ।।",
  "2017": "पूर्व इति ।। कर्दमपराशरपाण्डुमुख्याः कर्दमः कर्दमनामा प्रजेश्वरः पराशरः तन्नामा मुनिः पाण्डुः पाण्डुचक्रवर्ती कर्दमश्च पराशरश्च पाण्डुश्च कर्दमपराशरपाण्डवः एते मुख्या आदयो येषां ते कर्दमपराशरपाण्डुमुख्याःपूर्वेऽपि पुरातना आर्या अपियत्सेवया यस्य लक्ष्मीनारायणस्य सेवया शुश्रूषयागुणगणाढ्यं गुणानां ज्ञानानन्दादिगुणानां गणेन समूहेन आढ्यं सम्पन्नम्अपत्यं पुत्रं आपुः प्रापुः‘आप्लृ व्याप्तावित्यतो लिट् परस्मैपदं आप आपतुः आपुः’तं कर्दमादीनां अपत्यप्रदं पूर्णसद्गुणतनुं सन्तश्च ते गुणाश्च सद्गुणाः पूर्णाश्च ते सद्गुणाश्च त एव तनुः देहो यस्य सः तथोक्तः तम् । ‘कायो देहः क्लीबपुंसोः स्त्रियां मूर्तिस्तनुस्तनूः’ इत्यमरः । करुणामृताब्धिं करुणैव कृपैव अमृतं सुधा तया अब्धिः समुद्रः तम् । कुलपतिं अस्माकं कुलस्य पतिं स्वामिनं नारायणं शरणं व्रजेम प्राप्नुयाम ‘व्रज गतावित्यतो लिङ् परस्मैपदं व्रजेयं व्रजेव व्रजेम’ ।। १८ ।।",
  "2018": "इत्थमिति ।। अनन्यबन्धुः न विद्यते अन्यः भगवदतिरिक्तः बन्धुः सखा यस्य तथोक्तः । शुभात्मा शुभः निर्मलः आत्मा मनो यस्य स तथोक्तः । सः द्विजः विचिन्त्यं विचारणीयं प्रमेयम्इत्थं पूर्वोक्तप्रकारेण विचिन्त्य विचार्य । प्रेष्ठप्रदं अतिशयप्रियं ददातीति प्रेष्ठप्रदः तं सर्वेषामपि स्वाभीष्टप्रदमिति भावः । रजतपीठपुराधिवासं रजतपीठपुरे अधिवासो आवासो यस्य स तथोक्तः तम् । भुजङ्गशयनं भुजङ्गः शेषदेवः स एव शयनं मञ्चः यस्य स तथोक्तः तम् । ‘शयनं मञ्चपर्यङ्कपल्यङ्काः खट्वया समाः’ इत्यमरः । अनन्तेश्वरम् । भवाब्धिभयभङ्गदया भवः संसारः । ‘भवः संसारसम्प्राप्तिश्रेयःसङ्करजन्मसु’ इति विश्वः । स एव अब्धिः समुद्रः तस्मात् भयं भवाब्धिभयं तस्य भङ्गं नाशं ददातीति भवाब्धिभयभङ्गदा तयाभक्त्या द्विषडब्दकालं द्वौ च ते षट् च द्विषट् ते च ते अब्दाश्च द्विषडब्दाः द्वादशवत्सराः तेषां कालः द्विषडब्दकालः तम् । ‘कालाध्वनोरत्यन्तसंयोगे,द्वितीया द्वादशवर्षपर्यन्तमित्यर्थः । ‘संवत्सरो वत्सरोऽब्दो हायनोऽस्त्री शरत्समाः’ इत्यमरः । भेजे ‘भज सेवायामित्यतो लिडात्मनेपदं भेजे भेजाते भेजिरे’ ।। १९ ।।",
  "2019": "पत्न््नयेति ।। पत्न््नया स्वभार्यया समं साकम् । ‘साकं सार्धं समं सह’ इत्यमरः । भगवतः श्रीनारायणस्य पदाब्जं पदं पाद एव अब्जं कमलं तत्भजन् सेवमानः सः मध्यगेहः लघून् स्वतः अल्पानपि भोगान् आहारादिभोगान् पुनः भगवद्भज-नानन्तरं लघयाञ्चकार पूर्वापेक्षया लघून् कृतवान् । स्वयं च स्वत एव अप्रयत्नेनेति भावः । दान्तं विषयेभ्यो निर्गत्य वर्तमानं हृदयं मनःदमयाञ्चकार पूर्वापेक्षया अधिकं विषयेभ्यो निवर्तितवान् । स्वच्छं शौचाचमनप्राणायामादिभिः बाह्यान्तरशुद्धियुक्तं देहं शरीरं अधिकं विमलीचकार पञ्चगव्यप्राशनादिभिः पुनः निर्मलं अकरोत् । लघयां दमयामित्येतत् द्वयं ‘आम्’ प्रत्ययान्तम् । विमलीत्येतत् ‘क्विप्’ प्रत्ययान्तम् । डुकृञ् करण इत्यतो लिट् परस्मैपदं चकार चक्रतुः चक्रुः’ ।। २० ।।",
  "2020": "तीव्रैरिति ।। गुणगणार्णवपुत्रकामौ गुणानां तत्त्वज्ञानादिगुणानां गणेन समूहेन अर्णवः सागरः गुणगणार्णवः गुणगणार्णवश्चासौ पुत्रश्च गुणगणार्णवपुत्रः तं कामयत इच्छत इति गुणगणार्णवपुत्रकामौ । जायापती जाया भार्या च पतिर्भर्ता च जायापती । ‘भार्या जायाथ पुंभूमि्न दाराः स्यात्तु कुटुम्बिनी’ इत्यमरः । धवः प्रियः पतिर्भर्तेत्यमरः । तीव्रैः दुष्करैः पयोव्रतमुखैः पयसः क्षीरस्य व्रतं क्षीराहाररूपं इत्यर्थः । ‘पयः पानीयदुग्धयोरिति विश्वः । पयोव्रतमेव मुखं येषां तानि पयोव्रतमुखानि तैः । विविधैः नानाप्रकारैः व्रताग्रयैः व्रतश्रेष्ठैः । सम्पूर्णपूरुषं संम्पूर्णः अनन्तगुणपरिपूर्णश्चासौ पूरुषः श्रीमन्नारायणश्च सम्पूर्णपूरुषः तम् । नितान्तं अतिशयेन अतोषयतां आनन्दयताम् । ‘तुष तुष्टौ लङ् परस्मैपदं अतोषयत् अतोषयतां अतोषयन्’ । काविव,पुरा पूर्वं वामनावतारकाले देवेरितौ देवेन चतुर्मुखेन ईरितौ तपः कार्यमित्युक्तौ तौअदितिकश्यपौ इव अदितिः अदितिनाम्नी कश्यपभार्या कश्यपनामा मुनिश्च ताविव एतावपि दम्पती देवेरितौ देवेन अन्तर्यामिणा भगवता ईरितौ प्रेरितौ अतोषयताम् । ब्रह्मप्रेरितौ अदितिकश्यपौ वामनावतारार्थं तपश्चक्रतुः इत्येतत् हरिवंशे स्पष्टम् ।। २१ ।।",
  "2021": "नाथस्येति ।। नाथस्य स्वामिनः स्वसेवितहरेः भूरिकरुणासुधया भूरि बहुला च सा करुणा कृपा च सैव सुधा अमृतं तया अभिषिक्तौ श्रीपति-बहुकृपावर्षणार्द्रीकृतौ इति भावः । श्रीश्रीधरप्रततिसारशरीरयष्टी श्रीः लक्ष्मीः श्रीधरः नारायणश्च श्रीश्रीधरौ श्रीश्रीधरयोः प्रततिः प्रकृष्टव्याप्तिः विशेषसन्निधानमिति यावत्तया सारे श्रेष्ठे शरीरयष्टी शरीरमेव यष्टी दण्डौ ययोः तौ तथोक्तौ । तपः कुर्वतोः दम्पत्योः शरीरे तदा लक्ष्मीनारायणयोः सन्निधानं विशेषतोऽभूत् इति भावः । भूरिव्रतप्रभवदि-व्यसुकान्तिमन्तौ भूरीणि बहूनि च तानि व्रतानि च भूरिव्रतानि तेभ्यः प्रभवा उत्पन्ना भूरिव्रतप्रभवा दिव्या देवतानुग्रहसम्बन्धिनी च अपूर्वेति यावत् । दिव्या च सा सुकान्तिश्च दिव्यसुकान्तिः भूरिव्रतप्रभवा दिव्यसुकान्तिः एतयोः अस्तीति तथोक्तौ तौ जायापती । अथ अनन्तरं देहशुद्धिं देहस्य शुद्धिं पावित्र्यं अतिमात्रं भृशम् । ‘अतिवेलभृशात्यर्थाति-मात्रोद्गाढनिर्भरम्’ इत्यमरः । अलभेतां प्राप्नुवन्तौ । ‘डु लभष् प्राप्तावित्यतो लङात्मनेपदं अलभत अलभेतां अलभन्त’ इति ।। २२ ।।",
  "2022": "कान्तादिति ।। अथ भगवत्सेवया देहशुद्ध्यनन्तरम् । अच्छाम्बरा अच्छं निर्मलं अम्बरं वस्त्रं यस्याः सा तथोक्तासा भूसुरेन्द्रदुहिता भूसुरेन्द्रस्य ब्राह्मणश्रेष्ठस्य दुहिता पुत्रीआद्यपक्षात् सर्वस्मात् आदिभूतो हरिः पक्षः सखा सहायो यस्य स तथोक्तः हरिभक्त इति यावत् । ‘पक्षो मासार्धके पार्श्वे ग्रहे साध्यविरोधयोः । केशादेः परतो बन्धे बले सखिसहाययोः’ इति विश्वः । तस्मात् कान्तात् पत्युः समुचिते गर्भाधानयोग्ये ऋतौ ऋतुकाले रजोदर्शनाङ्गस्नानानन्तरमिति भावः । ‘ऋतु स्त्रीपुष्प-कालयोः’ इति विश्वः । जगतां सज्जनानां सुखाय सुखप्राप्तये । अपास्ततमसं अपास्तं निरस्तं तमोऽज्ञानं यस्य सः अपास्ततमाः तंगर्भं बभार दधार । ‘भृञ् भरणे इत्यस्माल्लिट् परस्मैपदं बभार बभ्रतुः बभ्रुः । कथंभूता परिपूरिताशा परिपूरिता परिपूर्णा आशा अभिलाषो यस्याः सा तथोक्ता । भाविनी क्रमेण भविष्यंती । अच्छाम्बरा अच्छं निर्मलं अम्बरं आकाशं यस्याः सा तथोक्ता । ‘अम्बरं व्योमि्न वाससि’ इत्यमरः । परिपूरिताशा चन्द्रिकया परिपूरिताः व्यापिताः आशाः दिशः यस्याः सा तथोक्ता । भाविनी क्रमेण भविष्यती । ‘आशा दिगभिलाषयोः’ इत्यमरः । रजनी रात्रिः । ‘विभावरी तमस्विन्यौ रजनी यामिनी तमी’ इत्यमरः । समुचिते चन्द्रविकासस्य योग्ये ऋतौ वसन्तादिऋतुकाले आद्यपक्षात् आद्यः मासस्य आदिभूतश्चासौ पक्षः मासार्धश्च आद्यपक्षः शुक्लपक्ष इति भावः । तस्मात् अपास्ततमसं अपास्तं तमः अन्धकारः यस्मात् स तथोक्तः तम् । ‘अन्धकारोऽस्त्रियां ध्वान्तं तमिस्रं तिमिरं तमः’ इत्यमरः । विधुं चन्द्रमिव ‘विधुर्विष्णौ चन्द्रमसि’ इत्यमरः ।। २३ ।।",
  "2023": "तमिति ।। द्विजेन्द्रवनिता द्विजेन्द्रस्य मध्यगेहभट्टस्य वनिता पत्नी । पूर्वपक्षसितबिम्बमिव पूर्वपक्षे शुक्लपक्षे सितः धवलः बिम्बः मण्डलः । ‘बिम्बोऽस्त्री मण्डलं त्रिषु’ इत्यमरः । तं चन्द्रमण्डलमिव प्रवृद्धं अभिवृद्धंतं गर्भं यावत् यदा अत्र भूमौ सुषुवे असूत । ‘षूङ् प्राणिगर्भविमोचने इति धातोर्लिडात्मनेपदं सुषुवे सुषुवाते सुषुविरे’ । तावत् तदा सः भुव्यवताराय भगवदादिष्टवायुः मुख्यप्राणः अंशेन अवतीर्य भूमिमागत्य रूप्यपीठे रजतपीठपुरे वसन्तमिति शेषःविष्णुं अनन्तेश्वरं प्रणम्य नमस्कृत्वा । तदीयं तस्य इदं तदीयं मध्यगेहभट्टसम्बन्धि भवनं गृहम् । ‘भवनागारमन्दिरम्’ इत्यमरः । प्रययौ जगाम । ‘या प्रापणे इत्यस्माल्लिट् परस्मैपदं ययौ ययतुः ययुः’ ।। २४ ।।",
  "2024": "सम्पूर्णेति ।। भुवनाधिराजः भुवनानां जगतां अधिराजः स्वामी । भगवान् षड्गुणसम्पन्नःअसौ वायुः सम्पूर्णलक्षणचणं सम्पूर्णैः द्वात्रिंशद्भिः लक्षणैः उत्तमपुरषलक्षणैः चणं प्रसिद्धं ‘तेन वित्तश्चुञ्चुप् चणपौ’ इति सूत्रेण तेन प्रसिद्धमित्यर्थे चणप् प्रत्ययः । नवराजमानद्वारान्तरं नवसङ्ख्याकानि राजमानानि शोभमानानि द्वारान्तराणि छिद्रविशेषाः यस्य तत् । परमसुन्दरमन्दिरं परमसुन्दरं अतिरमणीयं मन्दिरं गृहभूतं तत् विप्रपत्न््नयुदरसम्भूतम् सत् निर्दोषं पुरवरं शरीरश्रेष्ठंविवेश प्रविष्टवान् । ‘विश प्रवेशने इति धातोः परस्मैपदं विवेश विविशतुः विविशुः’ । पुरमेकादशद्वारमिति शरीरे प्रयोगात् पुरवरं इत्युक्तं तथा एकादशद्वारमिति द्वारशब्दस्य छिद्रे प्रयोगात् द्वारान्तरमित्युक्तम् । किं कुर्वन्,परं अन्यं प्रसूतिपर्यन्तं गर्भस्थितं जीवं निष्कासयन् देहान्निर्यापयन् स्वयं गर्भवासरहितः सन् गर्भवासदुःखं जन्मदुःखं च अनुभूय तावत्पर्यन्तस्थितं जीवं मातुरुदराद्बहिर्निर्गमनसमये तस्माद्देहान्निष्कास्य तं देहं सहसा विवेश इति भावः । कमिव,परं शत्रुं ‘परः श्रेष्ठारिदूरान्योत्तरे क्लीबन्तु केवले’ इति मेदिनी । विजित्य नगरात् निष्कासयन् । राजा सम्पूर्णलक्षणचणं सम्पूर्णलक्षणैः सम्पूर्णपत्तनलक्षणैः चणं प्रसिद्धम् । नवराजमानद्वारान्तरं नवसंख्याकराजमानद्वारविशेषयुक्तम् । परमसुन्दर-मन्दिरं परमं अत्यन्तं सुन्दराणि मन्दिराणि यस्मिन् तत्तथोक्तम् । सत्पुरवरं इव सत् समीचीनं पुरवरं नगरं यथा प्रविशति तथेत्यर्थः । ‘अगारे नगरे पुरम्’ इत्यमरः ।। २५ ।।",
  "2025": "सन्तुष्यतामिति ।। इह भुवि मानवैः नरैः । ‘मनुष्या मानुषा मर्त्या मनुजा मानवा नराः’ इत्यमरः । सुरदुन्दुभिमन्द्रनादः सुराणां देवानां दुन्दुभयः भेर्यः । ‘भेरी स्त्री दुन्दुभिः पुमान्’ इत्यमरः । मन्द्रः गम्भीरश्चासौ नादः ध्वनिश्च मन्द्रनादः । ‘कलो मन्द्रस्तु गम्भीरे तारोऽत्युच्चैस्त्रयस्त्रिषु’ इत्यमरः । सुरदुन्दुभीनां मन्द्रनादः सुरदुन्दुभि-मन्द्रनादः । प्राश्रावि अश्रूयत ‘श्रु श्रवणे इत्यतः कर्मणि लुङ् आश्रावि आश्राविषातां आश्राविषत’ इति रूपम् । कथम्भूतैः मानवैः,कौतुकवशैः कौतुकस्य सन्तोषस्य वशैः अधीनैः । किं कुर्वन्निवआख्यन्निवकथयन्निव,कथं,सकलसन्निकरैः सकलाश्च ते सन्तश्च सकलसन्तस्तेषां निकरैः समूहैः सन्तुष्यतां सन्तोष्टव्यम् । ‘तुष तुष्टावित्यतो भावे लोट् परस्मैपदम्’ । असद्भिर्दुर्जनैः खिद्येत खेदः प्राप्यताम् । ‘खिद दैन्ये इत्यतो भावे लिङात्मनेपदम्’ । सन्तुष्यतां खिद्येतेति प्रथमपुरुषैकवचनमेव न द्विवचनादिर्भावः । तस्यैक-त्वात् । कुतः सन्तोषादिः । यस्मादयं वायुः पृथिव्यां आविरभूत् उत्पन्नः । तस्मात्\nसन्त सुखिनः सन्तुः असन्तः खिन्नाः सन्तु इति सन्तोऽसन्तः प्रति शासतीवेति प्रतीयमान इति भावः ।। २६ ।।",
  "2026": "नाथमिति ।। नाथं स्वदैवतं रजतपीठपुराधिवासिनं श्रीहरिम् निषेव्य आराध्य । भवनानतिदूरं भवनस्य गृहस्य अनतिदूरं अतिदूरं न भवतीति अनतिदूरं किञ्चित् समीपं आप्तः गतः प्राज्ञः पण्डितः मध्यगेहः । महप्रकृतदुन्दुभिनादपूर्वात् महे पुत्रजन्मोत्सवसमये प्रकृतः उपक्रान्तः दुन्दुभिनादः दुन्दुभेः भेर्याः नादः ध्वनिरेव पूर्वः पूर्वभावी यस्मात् तत् महप्रकृतदुन्दुभिनादपूर्वं तस्मात् । ‘मह उद्धव उत्सवः’ इत्यमरः । पुत्रोद्भवश्रवणतः पुत्रस्य सुतस्य उद्भवः उत्पत्तिः तस्य श्रवणं तस्मादिति पुत्रोद्भवश्रवणतः । ‘जनिरुत्पत्तिरुद्धवः’ इत्यमरः । महत् बहुलं सौख्यं सुखं आप्य अवाप्य । परोक्षपदं परोक्षः अप्रत्यक्षार्थः पदं विषयः यस्य तत् परोक्षपदं तादृशमपि ज्ञानम् । इष्टहेतुं इष्टस्य सुखस्य हेतुं साधनं अमत व्यजानत् । ‘मनु अवबोधने इत्यतो लुङात्मनेपदं अमत अमनिष्ट अमनिषतां अमनिषत’ । मध्यगेहभट्टः रजतपीठपुरवासिनारायणसेवां कृत्वा आगमनसमये गृहप्राप्तेः पूर्वमेव पुत्रोत्पत्तिकृतभेरीध्वनिं श्रुत्वा पश्चात् स्वस्य पुत्र उत्पन्न इति वार्तां जनमुखात् श्रुत्वा बहुसुखं लब्ध्वा अपरोक्षज्ञानमेव सुखहेतुरिति न नियमः किन्तु परोक्षज्ञानमपि सुखसाधनं भवत्येव अनुभवसिद्धत्वात् इति निश्चितवान् इति भावः । तथोक्तं ‘अपरोक्षं परोक्षं वा ज्ञानमिष्टस्य साधनम्’ इति ।। २७ ।।",
  "2027": "आविश्येति ।। सुकर्मा शोभनकर्मा शोभनं कर्म अदृष्टं स्नानादिसत्कर्माणि वा यस्य सः सुकर्मा । सः द्विजः । वेश्म सद्म । ‘वेश्म सद्म निकेतनम्’ इत्यमरः । आविश्य प्रविश्य । इन्दुवक्त्रं इन्दुवत् चन्द्रवत् वक्त्रं वदनं यस्य सः तथोक्तः तम् । ‘वक्त्रास्ये वदनं तुण्डमाननम्’ इत्यमरः । निजनन्दनं निज अत्मीयश्चासौ नन्दनश्च निजनन्दनः तम् । ‘निजमात्मीयनित्ययोः’ इति विश्वः । भूयः भूरि अत्यन्तमिति यावत् । अभिनन्द्य अनुमोद्य । मुकुन्ददयां मुकुन्दस्य अनन्तेश्वरस्य दयां कृपां प्रवन्द्य नमस्कृत्वा स्तुत्वा वा । ‘वदि अभिवादनस्तुत्योः’ इति धातोः । जातस्य उत्पन्नस्य । गुणजातवहस्य गुणानां जातं ओघः तं वहति बिभर्तीति गुणजातवहः तस्य । ‘जातं जात्योघजन्मसु’ इति विश्वः । तस्य स्वसुतस्य जातकर्मादिकर्मनिवहं षोडशसंस्कारमध्ये उत्पन्नशिशोः आदौ क्रियमाणस्य संस्कारस्य जातकर्मेति नाम । जातकर्मैव आदिः यस्य सः जातकर्मादिः । कर्मणां निवहः समूहः कर्मनिवहः जातकर्मादिश्चासौ कर्मनिवहश्च जातकर्मादिकर्मनिवहः तम् । ‘समूहो निवहव्यूहसन्दोहविसरव्रजा’ इत्यमरः । विदधे चकार । डुधाञ् धारणपोषण-योरित्यतः लिडात्मनेपदं दधे दधाते दधिरे’ ।। २८ ।।",
  "2028": "ज्ञानार्थमिति ।। सुतनामकर्त्रा सुतस्य नामकरणाख्यसंस्कारं कर्त्रा कुर्वता । तातेन पित्रा । ‘तातस्तु जनकः पिता’ इत्यमरः । सुतस्य यत् वासुदेवपदं वासुदेव इति पदं नामनिगदितं उक्तम्तत् वासुदेवपदं सुरेन्द्राः देवश्रेष्ठाः अन्ववदन् अस्य वासुदेव इति नाम सार्थकत्वात् योग्यं इति अङ्गीचक्रुः । सार्थकमेवाह ज्ञानार्थमित्यादि । एषः असुदेवः असूनां प्राणानां इन्द्रियाणां देवः स्तुत्यः । ‘पुंसि भूम््नयसवः प्राणाः’ इत्यमरः । असुदेवः मुख्यप्राणः ज्ञानार्थमेव यत् यस्मात् कारणात् अभूत् उत्पन्नः तस्मात् अयं वासुदेवनामा । वासुदेव इत्यत्र वा इत्येतत्पदं विच् प्रत्ययान्तं ज्ञानवाचकं ‘वा गतिगन्धनयोः इति धातोःवाशब्दस्य गतिवाचित्वात् गत्यर्थधातूनां ज्ञानार्थकत्वात् वार्थं ज्ञानार्थं जातः असुदेवः वासुदेव इति मध्यमपदलोपी समास इति भावः । यत् यस्माच्च असौ वायुःवासुदेवपदभक्तिरतः वासुदेवस्य हरेः पदयोः चरणयोः भक्तौ रतः आसक्तः तस्मादपि वासुदेवः । अस्मिंस्तु पक्षे वासुदेवशब्दात् तस्येदमित्यस्मिन्नर्थे अण् प्रत्ययः वासुदेवस्य अयं वासुदेव इति व्युत्पत्तिः ज्ञेया । वासुदेवभक्तत्त्वं सम्बन्ध इति ज्ञेयम् ।। २९ ।।",
  "2029": "पातुमिति ।। शिशवे किल अर्भकाय अस्मै वासुदेवाय पयांसि दुग्धानि पातुं पानार्थं गोप्रदः गां धेनुं प्रददातीति गोप्रदः गोदाता । पूर्वालयः पूर्वालयनामकः कश्चन द्विजः । स्वसुतसूनुतया स्वस्य सुतः पुत्रः तस्य सूनुतया पुत्रत्वेन प्रजातः सन् उत्पन्नस्सन् श्रीमध्वाचार्यात् निर्वाणहेतुं निर्वाणस्य मुक्तेः हेतुं कारणम् । ‘मुक्तिः कैवल्यनिर्वाणश्रेयोनिश्रेयसामृतम्’ इत्यमरः । परात्मविद्यां परात्मनः परमात्मनः विद्यां तत्त्वज्ञानं ‘आत्मा यत्ने धृतिर्बुद्धिः स्वभावे परमात्मनि’ इत्यमरः । परा उत्तमा मुक्तिसाधनसमर्थेत्यर्थः । परा च सा आत्मविद्या च परात्मविद्या तामिति वा । अलभिष्ट लब्धवान् । ‘डु लभष् प्राप्तावित्यतो लुङ् आत्मनेपदं अलभिष्ट अलभिषातां अलभिषत’ । अल्पदानेन बहुपुरुषार्थप्राप्तिफलं समर्थयतेदानमिति । दानं यत्किञ्चित् वस्तुदानम् । पात्रगुणानुकूल्यात् प्रतिगृहीतुः गुणानुसारात्फलति फलजनकं भवति इत्येवं ध्रुवं निश्चितम् । ‘फल निष्पत्तावित्यतो लट् परस्मैपदम्’ । अत्र गोदाने शिशोः उत्तमपात्रत्वात् गोप्रदः पूर्वालयः मृत्वा क्षिप्रं स्वपुत्रपुत्रत्वेन जातस्सन् श्रीमध्वशिष्यो भूत्वा परमात्मतत्त्वं ज्ञात्वा क्रमेण मुक्तोऽभूत् इति भावः ।। ३० ।।\n",
  "2030": "अत्रस्तमिति ।। बुधः ज्ञानी सः द्विजः सततं अनारतं अत्रस्तमेव त्रासः भयं‘दरत्रासो भीतिर्भीः साध्वसं भयम्’ इत्यमरः तद्रहितमेव । परिफुल्लचक्षुः परिफुल्ले विकसिते चक्षुषी अक्षिणी यस्य तत् । कान्त्या शरीरकान्त्या विडम्बितनवेन्दु नवः नूतनः उद्यन्निति यावत्इन्दुः चन्द्रः नवश्चासौ इन्दुश्च नवेन्दुः । विडम्बितः अनुकृतः नवेन्दुः येन तत् तथोक्तम् उद्यच्चन्द्रसदृशकान्तियुक्तमित्यर्थः । जगति अनर्घ्यं न विद्यते अर्घः मौल्यं यस्य तत् अनर्घ्यं असदृशमिति भावः । एवंभूतं पुत्ररत्नं पुत्र एव रत्नं मणिः तत्उपगृह्य आदाय कदाचित् कस्मिंश्चित् शुभदिने रजतपीठपुरवासिनं स्वस्वामिनं आप्तः प्राप्तस्सन् । स्वस्वामिने स्वस्य आत्मनः स्वामिने नाथाय अनन्तेश्वराय तत् पुत्ररत्नं उपायनं उपहारं अर्पयत् अर्पयामास । ऋ गतिप्रापणयोः इत्यतो लङ् परस्मैपदम् । ‘उपायनमुपग्राह्य-मुपहारस्तथोपदा’ इत्यमरः । यथा कश्चित् पुरुषः अत्रस्तं त्रासो नाम मणिदोषः । ‘त्रासस्तु मणिदोषः स्यात्’ इत्यमरः । तद्रहितं परिफुल्लचक्षुः मलापनयनादिसंस्कारेण व्यक्तप्रकाशम् । अत्र चक्षुःशब्दः प्रकाशवाची । जगति अनर्घ्यं मौल्यरहितं स्वकान्त्या उद्यच्चन्द्रसदृशं रत्नं पद्मरागमणिं स्वामिने उपायनं अर्पयेत् तद्वदिति श्लेषाभिप्रायः ।। ३१ ।।",
  "2031": "नत्वेति ।। असौ मध्यगेहः । रजतपीठपुराधिवासं रजतपीठपुरे अधिवासो यस्य सः तथोक्तः तम् । हरिं स्वामिनं अनन्तेश्वरं नत्वा । बालस्य शिशोः अनापदं न विद्यते आपत् विपत् यस्यां सा अनापत् तां आपत्सम्बन्धरहितां इति यावत् । सम्पदं श्रेयः अर्थयित्वा प्रार्थयित्वा । सुतेन बालकेन साकं सह परिवारजनान्वितः परिवाराः परितो विद्यमानाश्च ते जनाश्च परिवारजनाः तैः अन्वितः युक्तः सन् । निशीथसमये निशीथः अर्धरात्रश्चासौ समयः कालश्च निशीथसमयः तस्मिन् । ‘अर्धरात्रनिशीथौ द्वौ द्वौ यामप्रहरौ समौ’ इत्यमरः । ‘कालोदिष्टोऽप्यनेहापि समयोऽप्यथ पक्षतिः’ इत्यमरः । अर्धरात्रकाल एवेत्यर्थः । निजमेव स्वकीयमेव धाम गृहम् । ‘धाम देहे गृहे रश्मौ’ इति विश्वः । प्रायात् जगाम । ‘या प्रापण इत्यतो लङ् परस्मैपदं अयात् अयाताम् अयान् अयुः’ ।। ३२ ।।",
  "2032": "दोषेति ।। अनेन बालेन समं साकं दोषा रात्रौ । ‘दोषा रात्रिमुखे रात्रौ इति विश्वः । दोषा इत्येतत् रात्रिवाचकमव्ययम् । अतिभीमे अत्यन्त भयङ्करे । ‘घोरं भीमं भयानकं’ इत्यमरः । वने अरण्ये ईयुषां गच्छतां सतां तत्क्रीडितग्रहः तस्मिन्नेव वने क्रीडितः कर्तरि निष्ठा क्रीडां कुर्वन् ग्रहः कश्चित् पिशाचविशेषः । इह एषां मध्ये एकतमं यंकञ्चन पुरुषं तुतोद बबाधे । ‘तुद व्यथने इत्यतो लिट् परस्मैपदं तुतोद तुतुदतुः तुतुदुः’ । केनापि तत्र केनचित्पुरुषेण उद्वान्तरक्तं उद्वान्तं मुखात् बहिः निसृतं रक्तं रुधिरं यस्य सः उद्वान्तरक्तः तम् । ‘रुधिरेऽसृग्लोहितास्ररक्तक्षतजशोणितं’ इत्यमरः । तं ग्रहपीडितं पुरुषं अवलोक्य दृष्ट्वा एषः ग्रहः शिशुतुत् शिशुं बालकं तुदति पीडयति इति शिशुतुत् कथं नाभूत् अहो एतदाश्चर्यम्इत्थं एवं अभ्यधायि उक्तम् । ‘डु धाञ् धारणपोषणयोरिति धातोर्भावे लुङ् आत्मनेपदं’ इदं प्रथमपुरुषैकवचनमेव भावस्यैकत्वात् ।। ३३ ।।",
  "2033": "आविश्येति ।। असौ महाग्रहः महांश्चासौ ग्रहश्च महाग्रहः । पूरुषं उद्वान्तरक्तमेव पुरुषं आविश्य इत्युवाच । कथं अस्मद्विहारसमयोपगतान् अस्माकं विहारस्य क्रीडायाः समये काले उप समीपं गतान् प्राप्तान् समस्तान् । यच्छक्तिगुप्तिरहितान् यस्य मुख्यवायोः शक्त्या सामर्थ्येन गुप्त्या रक्षणेन रहितान् हीनान् ‘यस्य शक्तिः यच्छक्त्या गुप्तिः तया रहितान्’ इति विग्रहः । युष्मान् हन्तुं संहर्तुं अलं समर्थः अस्मि भवामि । ‘अस भुवीत्यतो लट् परस्मैपदं अस्मि स्वः स्मः’ । ‘अलं भूषणपर्याप्तिशक्तिवारणवाचकम्’ इत्यमरः । स बालतमः लोकेश्वरःकिल लोकानां ईश्वरः नियामको वायुर्हि बत आश्चर्यम् नायं प्राकृतशिशुवत् बालकः किन्तु लोकेश्वरो वायुः । अतः तेन रक्षिता यूयं सर्वे जीविताः । अन्यथा सर्वान् वः हन्तुं अहं समर्थोऽस्मि । अतः तस्य पीडा कथं नाभूत् इति आश्चर्यं न कर्तव्यं इति भावः ।। ३४ ।।",
  "2034": "स्तन्येनेति ।। भीरुः भयशीला एषा माता । कदाचन कस्मिंश्चिद्दिवसे बालं बालकं स्तन्येन स्तनगतक्षीरेण मुहुः भृशं तृप्तिर्यथा तथेति भावः । ‘पौनः पुन्ये भृशार्थे च सद्योऽर्थेऽपि मुहुः पदम्’ इत्यमरः । अनुतोष्य सन्तोषयित्वा । विरहासहापि विरहं वियोगं न सहत इति विरहासहा पुत्रवियोगं सोढुमशक्ता इत्यर्थः । स्वधाम्नः स्वकीयं च तत् धाम मन्दिरं च स्वधाम तस्मात् । अन्यत्र कार्यधीः ययौ किल जगाम हि । किं कृत्वा,विश्वपरिपालकपालनाय विश्वस्य सर्वलोकस्य परिपालकस्य रक्षकस्य पालनाय संरक्षणार्थं अनुगुणां वशवर्तिनीं निजां स्वकीयां कन्यां पुत्रीं विश्वस्य,हे कन्ये त्वं बालं परिपालय तुभ्यं अपूर्वदृष्टं वस्तु प्रदास्यामि इति प्रत्याययित्वा निधाय इति भावः । किल इत्यनेन बालस्य विश्वपरिपालकत्वरूपमाहात्म्यं न जानातीति सूच्यते ।। ३५ ।।",
  "2035": "सेति ।। मुग्धा मूढा अधृष्टेति यावत् । सा कन्या प्ररुदितं प्रकर्षेण रोदनं कुर्वन्तं बालकं बालं परिसान्त्वयन्ती बहुभिरुपायैः सामवचनेन रोदनं शमयन्ती । मुग्धाक्षरेण अव्यक्तवर्णेन । ‘अक्षरं स्यादापवर्गे परमब्रह्मवर्णयोः’ इति विश्वः । वचसा वाक्येन अनुनिनाय यत्किञ्चित् समाधानमकरोत् । ‘नी प्रापणे इत्यतो लिट् परस्मैपदं निनाय निन्यतुः निन्युः’ । कथम् हे तातहे तातवत्स,वत्स,हे सुमुखमाता अम्बा त्वरितं शीघ्रम् । ‘जवोऽथ शीघ्रं त्वरितं’ इत्यमरः । तव तुभ्यं रुचिरं प्रियं फलादिकं पुनः यथेष्टम् । अव्ययानां अनेकार्थत्वात् । तनोति आनयति । ‘तनु विस्तारे इत्यतो लट् परस्मैपदं तनोति तनुतः तन्वन्ति’ । इतिशब्दो हेतौ इति एतस्मात् हेतोः । मा प्ररोदीः रोदनं मा कुरु । ‘रुदिर् अश्रुविमोचने इत्यस्माल्लुङ् परस्मैपदं प्ररोदीः प्ररोदिष्टं प्ररोदिष्ट’ । न माङ् योगे इत्यडभावः । इतिशब्दः प्रकारार्थकः । इति एवं प्रकारेण वचसेत्यन्वयः ‘इति हेतुप्रकरणप्रकारादिसमाप्तिषु’ इत्यमरः ।। ३६ ।।",
  "2036": "रोद इति ।। पोतस्य शिशोः । ‘पोतः पाकोऽर्भको डिम्भः पृथकः शावकः शिशुः’ इत्यमरः । रोदे रोदने क्रियासमभिहारत एव पुनःपुनः अतितरां वृत्ते प्रवृत्ते सति । मातर्यपि जनन्यामपि चिरात् बहुकालादपि नागतायाम् । नञ् समासोयं न आगता नागता तस्यां न आगतायां अप्राप्तायां सत्यां बाला सा कन्या इतस्ततो भूमौ लुठन्तं बालं अर्भकं जग्राह हस्ताभ्यां उपादाय कटिस्थले आरोपयामास इत्यर्थः । ‘ग्रह उपादाने इत्यस्माद्धातोः लिट् परस्मैपदं जग्राह जगृहतुः जगृहुः’ । अथ अनन्तरं मातृमार्गं मातुः आगमनमार्गं क्रियासमभिहारत एव पुनः पुनरेव ऐक्षत प्रतीक्षाञ्चक्रे । ईक्ष दर्शनालोक-नयोरित्यतो लङात्मनेपदं ऐक्षत ऐक्षेतां ऐक्षन्त’ इति रूपम् । ‘मातरि बहुकालेऽपि अनागतायां सत्यां पुनः अत्यन्तं रुदन्तं बालं हस्ताभ्यां आदाय कटौ आरोप्य स्वयमपि कन्या पुनः पुनः गृहात् बहिः गमनागमनेन मातुर्मार्गं प्रत्यैक्षत’ इति भावः । धातोरेकाचो हलादेः क्रियासमभिहारे यङ् इत्येतत्सूत्रे क्रियासमभिहारपदस्य पौनःपुन्याद्यर्थत्वेन व्याख्यानात् अत्रापि तथैव व्याख्यानं कृतम् ।। ३७ ।।",
  "2037": "कर्तव्येति ।। सा कन्या । कर्तव्यमौढ््यं कर्तुं योग्यं कर्तव्यं तस्मिन् विषये मौढ््यं मूढत्वं अज्ञत्वम्अभिपद्य प्राप्य रुदतः बालकस्य समाधानप्रकारं अज्ञात्वेत्यर्थः । निरूप्य किमत्र कुर्यामिति विचार्य तं बालं प्रपक्वं सम्यक् पक्वं अग्निसम्बन्धेन मृदुभूतं अत्युष्णं कुलत्थकुलं कुलत्थस्य धान्यविशेषस्य कुलं समूहं प्राभोजयत्खलु आस्वादयत् हि । ‘भुज परिपालनाभ्यवहारयोरित्यस्माल्लङ् परस्मैपदं’तं बालकं अम्बा जननी । ‘अम्बा माताथ बाला स्यात्’ इत्यमरः । यस्य बालकस्य अतिवेलं भृशम् । ‘अतिवेलभृशात्यर्थे’ इत्यमरः । उष्णरोगं उष्णश्चासौ रोगश्च उष्णरोगः तं अशङ्कत शङ्कितवती । ‘शकि शङ्कायामित्यस्माल्लङात्मनेपदं’ अशङ्कत अशङ्केतां अशङ्कन्त’ । अत एव सततं नित्यं पयोऽपि दुग्धमपि शीतं शीतलम् । ‘तुषारः शीतलः शीतो हिमः’ इत्यमरः । परिपाययन्ती बभूव इति अध्याहारः । माता यस्य शिशोः उष्णरोगः स्यात् इति भयेन क्षीरमपि शीतलमेव परिपाययन्ती तस्मै शिशवे पशुनिमित्तं पाकार्थं अग्न्युपस्थापितं सम्यक् मृदुभूतं अत्युष्णं कुलत्थं भगिनी भक्षितुं अदात् इति भावः ।। ३८ ।।",
  "2038": "नूनमिति ।। तदा तस्मिन्काले विप्रपत्नी विप्रस्य ब्राह्मणस्य पत्नी भार्या । इति इत्थं आकुला सम्भ्रान्ता सती गृहं स्वभवनं उपेत्य प्राप्य प्रसन्नं सन्तुष्टं पूर्णोदरं पूर्णः उदरः जठरः यस्य स तथोक्तः तं सुतं अवैक्षत अपश्यत् । किं इत्याकुला,बालः नूनं निश्चयेन पिपासुः स्तनक्षीरं पातुमिच्छन् अतिरोदिति अतिशयेन रोदनं करोति । दयाविरहितां दयया कृपया विरहितां हीनां परकृत्यसक्तां परेषां जनानां कृत्ये कार्ये प्रयोजने सक्तां रतां मां धिक् जनः धिक्करोतु भर्त्सयतु निन्दयतु ‘धिग्भर्सननिन्दयोः’ इत्यमरः । इत्येवंप्रकारेण अनुकम्पया आकुला सतीत्यन्वयः । हन्त । ‘हन्त हर्षेऽनुकम्पायाम्’ इत्यमरः ।। ३९ ।।",
  "2039": "पृष्ट्वेति ।। ततः सन्तुष्टसुतदर्शनानन्तरम् । पृष्ट्वा अयं बालः किमिति पूर्णोदरो वर्तते,किं त्वया दत्त इति कन्यां प्रति प्रश्नं कृत्वा । ततः कन्यावचनात् प्रवृत्तं जातं सकलं रोदनं कुलित्थकुलेन उदरपूर्तिं च अवगम्य ज्ञात्वा । शिशुना बालकेन उपभुक्तं भक्षितं इदं कुलत्थकुलं यूनां च तरुणानामपि । ‘वयस्यस्तरुणो युवा’ इत्यमरः । दुःसहं जीर्णं कर्तुं अशक्यं हि । इत्थं विचिन्त्य मनसा आलोच्य । तनयां स्वपुत्रीं बहु अतिशयेन भर्त्सयन्त्या अतिनिष्ठुरवचनं वदन्त्यातया मात्रा भीतं तनयस्य अपायभयं आशङ्कितम् । कुपितं उत तनयां प्रति कोपश्च कृतः । मनसा अन्तःकरणेन । अनुतप्तं मदुपेक्षया हि एवं अभूत् इति पश्चात्तापश्च कृतः ।। ४० ।।",
  "2040": "आरोग्येति ।। पुत्रे तदापि कुलत्थकुलभक्षणानन्तरकालेऽपि । पुरेव कुलत्थकुलभक्षणात्पूर्ववदेव आरोग्यशालिनि आरोग्येण शरीरे उदरशूलादि-विकारानुदयेन शालिनि स्वेच्छया शोभमाने सति । अमुष्य बालस्य जननी माता विस्मरेतां विस्मेरतायाः आश्चर्ययुक्तायाः भावः । विस्मेरतां आश्चर्यं उपजगाम प्राप । ‘गम्लृ गतावित्यस्माल्लिट् परस्मैपदं जगाम जग्मतुः जग्मुः’ इति । अमुष्य समस्तशक्तेः समस्ता सर्वविषये अप्रतिहता शक्तिः सामर्थ्यं यस्य स तथोक्तः तस्य । यस्य वायोः जननी माता त्रिलोकजननी त्रिलोकस्य माता । ‘इन्दिरा लोकमाता मा’ इत्यमरः । विषे कालकूटविषे वायुना पीतेऽपि तत्सामर्थ्यं जानन्ती वायुमाता लक्ष्मीः विस्मयं आश्चर्यं न आप । एवं समर्थस्य पीतजीर्णविषस्य तस्य वायुरूपशिशोः कुलत्थभक्षणेन किमनिष्टं स्यादित्येतत् अविदित्वा अस्य माता विप्रपत्नी आश्चर्यं आप इति भावः ।। ४१ ।।",
  "2041": "स्तन्यमिति ।। जननी माता तं बालं गृहीत्वा हस्ताभ्यां स्वीकृत्य । मुहुः पुनः पुनः स्तन्यं स्तनभवं क्षीरं ददौ पाययामास किल । ‘डु दाञ् दाने इत्यतो लिट् परस्मैपदम्’ । तथा जनकः पिता मध्यगेहः तं बालं दधत् हस्ताभ्यां दधानः सन् क्षेमाय क्षेमार्थं प्राप्तव्यानिष्टपरिहारार्थं जजाप धन्वन्तर्यादिमन्त्रान् शान्तिसूक्तानि च जप्तवान् किल । ‘जप व्यक्तायां वाचि मानसे च इत्यतो लिट् परस्मैपदं जजाप जेपतुः जेपुः’ । अन्यः मातापितृव्यतिरिक्तः जनोऽपि बन्धुवर्गोऽपि तं बालं लालयति स्म अलालयत्किल । ‘लल ईप्सायामित्यतो लट् परस्मैपदं लालयति लालयतः लालयन्ति’ । मात्रादीनां स्तन्यदानादिकं सर्वं अपरमार्थं इति वक्तुं वाक्यत्रयेऽपि किलशब्दः । ननु लोके पित्रोः सुते प्रणयः दृष्टचरः प्रेक्षकजनस्य तु कथं प्रणयः सम्भवति इति आक्षिपति किंत्विति । जनचित्तापकर्षणं रमणीयवस्तुस्वभावः इत्याशयेन परिहरति । सर्वोऽपीति । सर्वोऽपि जनः तन्मुखसुहासरसायनोत्कः तस्य बालस्य मुखे वदने सुहासः मनोहरस्मितं सुहास एव रसायनं अमृतं सर्वजनाह्लादकत्वात् तस्मिन् उत्कः उत्कण्ठवान् । मात्रादयः बालस्य मन्दस्मितरसायनौत्सुक्यादेव स्तन्यदानादि चक्रुः इति भावः । रसायनमङ्गेपि जराव्याधिजिदौषधमिति विश्वोक्तेः जराव्याधिजिदौषधमुक्तमेवेति ज्ञेयम् ।। ४२ ।।",
  "2042": "देवादीति ।। अस्य बालस्य वदने वक्त्रे देव्या सरस्वत्या वाण्या वाचा नितान्तं अत्यन्तं विजह्रे क्रीडितम् । ‘विपूर्वात् हृञ् हरण इत्यतो भावे लिडात्मनेपदम्’ । अत्र एकवचनमेव । कथंभूतया वाण्या,देवादिसद्भिः देवा एव आदयो येषां ते देवादयः देवादयश्च ते सन्तश्च देवादिसन्तः तैः आदरेण भक्त्या । ‘आदरो भजनं भक्तिरित्यभिधानम् । अनुपालितया कदा नु अयं बालः वदिष्यतीति प्रतीक्षितया । पुनः कथंभूतया,विलसत्पदया विलसन्ति शोभमानानि पदानि वर्णात्मकानि यस्याः सा विलसत्पदा तया । पुनः कथंभूतया,प्रथमतः आदौ अव्यक्तया अस्पष्ठाक्षरया अत एव शालीनयेव अधृष्टवत्स्थितया । ‘स्यादधृष्टे तु शालीनः’ इत्यमरः । पुनः कीदृक्-विधया,भुवनार्चितया भुवने जगति अर्चितयामानितया । कयेव आत्मना वागभिमानिन्या देव्या सरस्वत्येव । यथा ब्रह्मपत्नी सरस्वती ब्रह्मसभायां देवादिभिः कदा क्रीडायामागमिष्यतीति प्रतीक्षिता सतीविलसत्पदा शोभमानपदन्यासा प्रथमतो अव्यक्ता यवनिकाच्छन्ना लज्जया अधृष्टा सती प्रथमतो ब्रह्मसदसि विहारं कुर्यात् तथा बालस्य वदनरङ्गेऽपि क्रीडां चकार । अयं बालः अव्यक्तमधुरवचनं वक्तुं उपचक्रमे इति भावः । ब्रह्मसदसि सरस्वत्येव तदभिमन्यमानया वाचा वासुदेववदने विहरितं इत्याह । देवादीति ।। देवाः ब्रह्मरुद्रादयाः एव आदयो येषां ते तथा ते च ते सन्तश्च तैः । आदरेण भक्त्या । अनुपालितया कदा अस्मासु कटाक्षं करिष्यति कदा वयं वाग्वैखरीसम्पन्नाः भविष्याम इति प्रतीक्षितया । यद्वा ब्रह्मसभागतैः देवादिसद्भिः आदरेण औत्कण्ठ््येन अनुपालितया । यवनिकां अपाकृत्य कदा अत्र आगमिष्यति कदा हितं करिष्यतीति प्रतीक्षितया नितान्तं अत्यन्तं विलसती नूपुरेण विराजमाने पदे यस्याः सा तया । यद्वा यवनिकान्तर्गतत्वा-वस्थायामपि स्फुटं लक्ष्यमाणपदया अत एव शालीनयेव शालां प्रवेष्टुं शीलं अस्याः अस्तीति शालीना यवनिकास्था अत एव अव्यक्तया अनभिव्यक्तया भुवनार्चितया लोकेषु पूजितया वाण्या देव्या सरस्वतीदेव्या आत्मना इव ब्रह्मसदसि मूर्तिमत्या स्वयमिव ।। ४३ ।।",
  "2043": "प्रागिति ।। एषः वासुदेवः प्राक् प्रथमतः रिङ्खणं हस्ताभ्यां जानुभ्यां च गृहान्तः सञ्चारं चक्रे । अथ कतिचिद्दिनेषु स्वयं स्वयमेव मात्रादिहस्तं भित्यादिधारणं विहाय स्थितिं उत्थितिं चक्रे । पश्चात् कतिपयदिनैः क्रमेण क्रमजन्येन परिचयेन अभ्यासेन गतिं सर्वत्र गमनं चक्रे । दिनक्रमेण स्थलविशेषाभ्यासं कृत्वा सर्वत्र गमनं चक्रे इति भावः । किल इति अपरमार्थे । कुतः विश्वस्य सर्वप्राणिसमुदायस्य चेष्टितं चेष्टा यदनुग्रहेण यस्य वायोरनुग्रहेण प्रसादेन भवति अस्य पवनस्य वाय्ववतारस्य शिशोः तत्सर्वं रिङ्खणादिचेष्टितं व्यापारः विडम्बनं हिलौकिकजनानुकरणं हि । अहो आश्चर्यम् । जातमात्रस्यापि स्वयं गमनादिशक्तावपि तत् अप्रकटनेन लोकवत् रिङ्खणादिकरणं आश्चर्यमिति भावः । ‘डु कृञ् करणे इत्यस्माल्लिडात्मनेपदं चक्रे चक्राते चक्रिरे’ ।। ४४ ।।",
  "2044": "पुच्छेति ।। एषः बालः कदाचित् कस्मिंश्चिद्दिने प्रातः सूर्योदयकाले व्रजात् गोष्ठात् ‘गोष्ठाध्वनिवहा व्रजाः’ इत्यमरः । व्रजतः निर्गच्छतः प्रियस्य प्रीतिविषयस्य निजर्षभस्य निजः स्वकीयश्चासौ ऋषभः वृषभश्च निजर्षभः तस्य । ‘ऋषभो वृषभो वृषः’ इत्यमरः । अच्छं निर्मलं पुच्छान्तं पुच्छस्य लाङ्गूलस्य । ‘पुच्छोऽस्त्री लूमलाङ्गूले इत्यमरः । अन्तं प्रान्तभागं ‘अन्तः स्यात्प्रान्तके नाशः’ इति विश्वः । अवलम्ब्य गृहीत्वा सहसा अतर्कितम् । ‘अतर्किते तु सहसा’ इत्यमरः । प्रायात् वनं प्रति ययौ । कथं भूतस्सन् । स्वजनैः स्वकीयपित्रादिभिः अदृष्टः सन् । कथं भूतस्य निजर्षभस्य । नानावनेषु नानाविधेषु वनेषु अरण्येषु चरतः सञ्चरतः । पुनः कीदृशस्य । तृणानि यवसानि । ‘यवसं तृणमर्जुनम्’ इत्यमरः । चरतः भक्षयतः ‘चर गतिभक्षणायोः’ इति धातोः ।। ४५ ।।",
  "2045": "उत्तुङ्गेति ।। बालः वासुदेवः उत्तुङ्गृङ्गलसितस्य उत्तुङ्गे दीर्घे च ते ृङ्गे विषाणे च उत्तुङ्गृङ्गे उत्तुङ्गृङ्गाभ्यां लसितस्य विराजितस्य । ‘ृङ्गं विषाणमाख्यातम्’ इत्यमरः । पादावृतावनितलस्य पादैश्चरणैः आवृतं आक्रमितं अवनितलं भूतलं येन स तथोक्तः । महिष्ठमूर्तेः महिष्ठा अतिशयेन महती स्थूला मूर्तिः शरीरं यस्य तथोक्तः । ‘स्त्रियां मूर्तिस्तनुस्तनूः’ इत्यमरः । तस्य सुरन्ध्रकस्य सु शोभनानि तनुरन्ध्राणि चक्षुरादिनवच्छिद्राणि यस्य सः तथोक्तः तस्य । ‘छिद्रं निर्व्यथनं रोकं रन्ध्रं श्वभ्रं वपा शुषिः’ इत्यमरः । तस्य वृषभस्य अवयवैकदेशं अवयवस्य शिखरस्य एकदेशं अग्रभागं आश्रित्येव तद्वदिति भावः ।। ४६ ।।",
  "2046": "लीलामिति ।। सः स्वजनः पित्रादिः हृदि मनसि तापं खेदं आप प्राप । ‘आप्लृव्याप्तौ इत्यस्माल्लिट् परस्मैपदम्’ । किं कृत्वा,प्रकृतिस्वतन्त्रः प्रकृत्या स्वभावेन स्वतन्त्रः स्वेच्छानुसारप्रवृत्तिः ‘स्वतन्त्रोऽपावृतः स्वैरी स्वच्छन्दो निरवग्रहः’ इत्यमरः । बालः वासुदेवः लीलां क्रीडां करोति नु?उपमायां विकल्पे वा करोति वा नु वितर्के । ‘नु पृच्छायां विकल्पे च’ इत्यमरः । गृहान्तरगो नु गृहस्य मन्दिरस्य अन्तरे मध्ये गच्छति तिष्ठतीति गृहान्तरगो वा । कूपान्तरे कूपस्य उदपानस्य अन्तरे मध्ये । ‘पुंस्येवान्धुः प्रहिः कूप उदपानम्’ इत्यमरः । पतितो नु?पतितवान् वा । इत्थं विचिन्त्य विचार्य विमृग्य अन्विष्य तनयं पुत्रं अनवेक्ष्य अदृष्ट्वा । हन्त विषादं प्राप्य । ‘हन्त हर्षेऽनुकम्पायां वाक्यारम्भविषादयोः’ इत्यमरः ।। ४७ ।।",
  "2047": "बालस्येति ।। बालस्य शिशोः,बालपरिलम्बनगोचरं बालस्य वृषभपुच्छस्य परिलम्बनं हस्तेनाश्रयणं तदेव गोचरः विषयः यस्य वचनस्य तत् । वनगोचरोक्तं गाः वृषभाद्यान् चारयति तृणभक्षणार्थं सञ्चारयतीति गोचरः गोरक्षकः इति यावत् । वने गोचरः तेन उक्तमपि वृषभपुच्छं आश्रित्य वनं गच्छन् शिशुः प्रातःकाले मया दृष्ट इति केनचित् वनगोचरेण गोपालकेन उक्तमपि वचनं तत् तदा व्यश्वस्यत विश्वस्तं पित्रादिजनैः इति शेषः । ‘विपूर्वात् श्वस प्राणने इत्यतः कर्मणि लङात्मनेपदं व्यश्वस्यत व्यश्वस्येताम् व्यश्वस्यन्त’ ।कदा,यत् यदा जनः पित्रादिजनः सायं सायङ्काले वृषभबाल-कृतावलम्बं वृषभस्य बलीवर्दस्य बाले लाङ्गूले कृतः अवलम्बः आश्रयः येन तथोक्तः तं सायङ्काले गोभिः सह आव्रजन्तं वनात् गृहं प्रति आगच्छन्तं एकाब्दकं एकः एकसङ्ख्याकः अब्दो वत्सरो यस्य स तथोक्तः तम् । ‘संवत्सरो वत्सरोऽब्दो हायनोऽस्त्री शरत्समाः’ इत्यमरः । शिशुं ऐक्षत अपश्यत् तदा इत्यन्वयः । ‘ईक्ष दर्शने इत्यतो लङ् आत्मनेपदं ऐक्षत ऐक्षेतां ऐक्षन्त’ ।। ४८ ।।",
  "2048": "चिन्तामणीन्द्रमिति ।। दरिद्रः निर्धनः चिन्तितदं चिन्तितं अपेक्षितपुरुषार्थं ददातीति चिन्तितदः तम् । चिन्तामणीन्द्रमिव चिन्तामणिनामकमणि-श्रेष्ठमिव । मुमुक्षुः संसारात् मुक्तिमिच्छन् पुमान् । विष्णुपरं विष्णुविषयम् । विज्ञानमार्गं विज्ञानं विशिष्टतत्त्वज्ञानं तल्लक्षणं मार्गमिव । अस्य बालस्य स्वजनः स्वकीयजनः पित्रादिः इति पूर्वोक्तप्रकारेण नष्टं अन्वेषणे कृतेऽपि अदृष्टंनश अदर्शने इति धातोः,नन्दनं पुत्रं लब्ध्वा प्राप्य तं पुत्रदर्शनाख्यलाभं तस्य नाथस्य रजतपीठपुरस्वामिनः अनन्तेश्वरस्य अनुग्रहमेव अनुग्रहेणैव जातं मेने । ‘मन अवबोधने इत्यतो लिडात्मनेपदं मेने मेनाते मेनिरे’ । हतभाग्यानाम् अस्माकं पुनः एतादृशपुत्रदर्शनं तस्यानुग्रहमेव इति मेन इति भावः ।। ४९ ।।",
  "2049": "लीलेति ।। कदाचित् कस्मिंश्चिद्दिवसे लीलावसानसमये लीलायाः क्रीडायाः अवसानं समाप्तिः तस्य समये काले । सहसा अतर्कितमागत्य अमुना बालकेन अभ्यवहृतिं प्रति भोजनं उद्दिश्य चोद्यमानः प्रेर्यमाणः हे तात त्वं भोक्तुं आगच्छ इति प्रेर्यमाणःआर्यः पिता मध्यगेहः,नन्दनमुखेन्दुं नन्दनस्य सुतस्य वासुदेवस्य मुखमेव इन्दुः चन्द्रः तं अवेक्ष्य दृष्ट्वा मन्दं शनैः मृदुवचनेनेति यावत् । अनेन पुत्रलालनं अवगम्यते । क्रुद्धश्चेत् उच्चैः ब्रूयात् । प्रोवाच अब्रवीत् । ‘वच परिभाषणे इत्यतो लिट् परस्मैपदम् । किमिति?वृषविक्रयी वृषस्य वृषभस्य विक्रयः अस्यास्तीति वृषविक्रयी अस्मभ्यं वृषविक्रीतेत्यर्थः । एषः धनिकः नः रोद्धा वृषमौल्यं निष्कं अदत्वा न भोक्तव्यमित्युक्त्वा स्वयं च भोजनं त्यक्त्वा उपविष्टः । मम भोजनविघ्नकारी अस्ति । तस्मात् न मया\nइदानीं भोक्तुं शक्यते । त्वं भुंक्ष्व इति । अस भुवीत्यतो लट् परस्मैपदं अस्ति\nस्तः सन्ति ।। ५० ।।",
  "2050": "लीलाकरेणेति ।। अर्भकः सः वासुदेवः लीलाकरेण लीलानां क्रीडानां आकरेण खनिभूतेन बालक्रीडाशालिनेत्यर्थः । ‘खनिः स्त्रियामाकरः स्यात्’ इत्यमरः । सुकोमलेन अत्यन्तं मृदुना । ‘कोमलं मृदुलं मृदु’ इत्यमरः । करेण हस्तेन आशु शीघ्रं अभिमतनिष्कपदे अभिमतानां धनिकस्य मध्यगेहभट्टस्य च सङ्ख्याविषये सम्प्रतिपन्नानां निष्काणां दीनाराणां प्राकृतभाषया वराहशब्दवाच्यानां इत्यर्थः । ‘दीनारेऽपि च निष्कोऽस्त्री’ इत्यमरः । पदे स्थाने । ‘पदं व्यवसितत्राणस्थानलक्ष्माङ्घ्रिवस्तुषु’ इत्यमरः । निष्कप्रतिनिधित्वेन इत्यर्थः । प्रतिनिधिर्नाम तदभावे तत्कार्यकारि । कानिचित् अप्रसिद्धानि बीजान्तराणि बीजानां फलान्तर्गतानां अन्तराणि विशेषान् तिन्त्रिणीबीजानि इति ऐतिह्यम् । स्मित्वा मन्दं हसित्वा यदा तस्मै धनिकाय वृषभविक्रेत्रे अदात् दत्तवान् । ‘डु दाञ् दाने इत्यस्मात् लुङ् परस्मैपदं अदात् अदाताम् अदुः’ । तदा धनिकः तानि बीजानि बहुमानपूर्वं बहुमानः आदरः पूर्वः पुरःसरो यस्मिन् स्वीकारकर्मणि तत् बहुमानपूर्वं यथा भवति तथेति क्रियाविशेषणमेतत् आदरेण इत्यर्थः । आदत्त किल स्वीकृतवान् किल ।‘डु दाञ् दाने लङात्मनेपदं आदत्त आददातां आददत’ । किलेति वार्तायां ‘वार्तासम्भाव्ययोः किल’ इत्यमरः । ततः धनिकः मम निष्कं प्राप्तं इत्युक्त्वा जगाम इति शेषः । किल इत्यनेन धनिकस्य अन्तःकरणनैर्मल्यात् भक्त्या स्वीकारं सूचयति । किल इति ऐतिह्यं वा । ‘अन्तरमवकाशावधिपरिधानान्तर्धिभेदतादर्थ्ये’ इत्यमरः । भेदो विशेषः ।। ५१ ।।",
  "2051": "लब्धमिति ।। द्विजपुङ्गवेन द्विजानां ब्राह्मणानां पुङ्गवेन श्रेष्ठेन मध्यगेहभट्टेन । कालान्तरे अन्यः कालः कालान्तरं तस्मिन् । निजधने निजं च तत् धनं च निजधनं तस्मिन् स्वदत्तवृषभस्य मौल्यभूतद्रव्ये प्रतिदित्सितेऽपि प्रतिदातुं इष्टे सत्यपि सुतात् तव पुत्रात् वृषभमौल्यं लब्धं प्राप्तं इत्येतादृशं वचनं वदन् ब्रुवन् सः धनिकः साक्षादमानवनवाकृतितः साक्षात् मुख्यः अमानवः अमर्त्यः देवेषु मुख्य इत्यर्थः । ‘अमर्त्या अमृतान्धसः’ इत्यमरः । मुख्यवायुः तस्य नवाकृतितः नवा नूतना च सा आकृतिश्च नवाकृतिः नूतनाकृतिः तस्याः इति ततः बालरूपावतारात् साक्षात् मुख्यप्राणात् इत्यर्थः । अथवा अमानवानां नव्यः स्तुत्य इति यावत् । ‘नवं नव्ये स्तवे विदुः’ इति । अमानवः नवः मुख्यवायुः तस्य आकृतितः अवताररूपात् साक्षादेव वासुदेवात् बीजच्छलेन ‘छलन्तु खलिते व्याजे’ इति विश्वः । विशिष्टं सर्वपुरुषार्थोत्तमं पुरुषार्थं मोक्षं लेभे लब्धवान् । ‘डु लभष् प्राप्तवित्यतो लिडात्मनेपदं लेभे लेभाते लेभिरे’ । अहो आश्चर्यम् । अस्य शिशोः महिमेति दातव्यनिजधनप्रतिनिधित्वेन येषु केषुचित् बीजेषु बालेन दत्तेषु सत्सु धनिकः बालके बहुभक्तिं कृत्वा तानि गृहीत्वा स्वधनं लब्धं इति सन्तुष्टोऽभूत् । तद्भक्त्या प्रसन्नो वासुदेवः तस्मै मोक्षं दत्तवान् इति भावः ।। ५२ ।।",
  "2052": "वासुदेवमिति ।। जनः सज्जनः इह भुवि वर्तमानं वासुदेवं असुदेवतासत्कलां असूनां प्राणानां देवता स्वामी तस्य वायोः सत्कलां सती निर्दुष्टा च सा कला अंशश्च वायोः अवतारभूतां इत्यर्थः । इति पूर्वोक्तप्रकारेण विविधलीलां विविधा बहुविधा लीला क्रीडा यस्य स तथोक्तः तम् । ‘क्रीडा लीला च नर्म च’ इत्यमरः । वासुदेवसन्नामकं वासुदेव इति निर्दुष्टं नाम आख्या यस्य सः तं अर्भकं बालकम् । अभिननन्द श्रुत्वा दृष्ट्वा सन्तुतोष । ‘टु नदिसमृद्धौ इत्यतो लिट् परस्मैपदं ननन्द ननन्दतुः ननन्दुः’ । कमिव । वासुदेवं वा वसुदेवस्य तन्नामकस्य यादवस्य अपत्यं पुमान् वासुदेवः तं श्रीकृष्णं वा । ‘यथा वा विकल्पोपमानयोः’ इत्यमरः । वासुदेवता इत्यत्र वा असुदेवता सत्कलामिति पदच्छेदः । वासुदेवं इति पदद्वये एकत्र योगः । अपरत्र रूढिं आश्रित्य विशेषणविशेष्यभावो द्रष्टव्यः । रथोद्धतावृत्तं रात्परैर्नरलगै रथोद्धतेति तल्लक्षणात् ।। ५३ ।।",
  "2053": "इतीति ।। विष्णुदासे विष्णोः श्रीनारायणस्य दासे सेवके वासुदेवनामि्न बालके गूढेऽपि अप्रकटितस्वसामर्थ्येऽपि मह्यां भूमौ । इति पूर्वोक्तप्रकारेण विहरति सति क्रीडमाने सति सुजनानां सज्जनानां चित्तं हृदयम् । ‘चित्तं तु चेतो हृदयम्’ इत्यमरः । आनन्दपूर्णं आनन्देन सुखेन पूर्णं समजनि अभूत् । ‘जनी प्रादुर्भाव इत्यतः लुङात्मनेपदं अजनि अजनिष्ट अजनिषाताम् अजनिषत’ इदमुक्तमित्याहुः । उदयति भानौ सूर्ये घनमालालीनभानौ घनानां मेघानाम् । ‘घनो मेघे गुणे मूर्तिः’ इत्यमरः । मालायां पङ्कौ । ‘माला चोन्नतभूभागपङ्कौ पुष्पादिमालिका’ इति भास्करः । लीनाः आच्छादिताः भानवः किरणाः यस्य स तथोक्तः । ‘भानुः किरणसूर्ययोः’ इति विश्वः । तादृशेऽपि उदयति सति उदयं प्राप्तौ सति । जननयनाब्जैः जनानां नयनानि नेत्राणि अब्जानि कमलानि च जननयनाब्जानि तैः । अलं सम्यक् विकासः उन्मीलनं लभ्यते ननु प्राप्यते हि । ‘डु लभष् प्राप्तवित्यतः कर्मणि लडात्मनेपदं लभ्यते लभ्येते लभ्यन्ते’ । मेघपटलाच्छादितेऽपि सूर्ये उदिते सति जननयनानां कमलानां च यथा विकासो भवति तथा अप्रकटितसामर्थ्येऽपि बालके वासुदेवे क्रीडमाने सति सज्जनमनः सन्तुष्टमभूत् इति भावः । मालिनीवृत्तमिदं ‘ननमयययुतेऽयं मालिनी भोगिलोकैः’ इति तल्लक्षणात् ।। ५४ ।।\n।। इति श्रीसुमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां द्वितीयः सर्गः ।।\n\n\n",
  "3001": "अथेति ।। अथ कतिपयवर्षानन्तरं ‘मङ्गलानन्तरारम्भप्रश्न-कार्त्स्न्येष्वथो अथ’ इत्यमरः । कदाचन कस्मिंश्चित् काले सुन्दरनन्दनस्मितमुखेन्दुदृशां सुन्दरः मनोहरः नन्दनः हर्षकः सुतः ‘नन्दनो हर्षकः सुतः’ इति विश्वः । सुन्दरश्चासौ नन्दनश्च सुन्दरनन्दनः तस्य स्मितं मन्दहासयुक्तं च तत् मुखं च स्मितमुखं तदेव इन्दुः चन्द्रः तं पश्यन्तीति दृशः तेषांनृणाम् जनानांदयितौ प्रियौ ‘दयितं वल्लभं प्रियं’ इत्यमरः । सुन्दरं बालकं दृष्ट्वा तदुपरि प्रीत्या तन्मातापितृत्वेन जनानां प्रीतिविषयौ इति भावः । दम्पती जाया च पतिश्च दम्पती ‘दम्पती जंपती जायापती भार्यापती च तौ’ इत्यमरः । निजबन्धुमुदे निजाः स्वकीयाश्च ते बन्धवः ज्ञातयश्च निजबन्धवः तेषां मुदे प्रीत्यै । स्वजनैः ज्ञातिभिः सह ‘सगोत्रबान्धवज्ञातिबन्धुस्वस्वजनाः समाः’ इत्यमरः । महं विवाहाद्युत्सवं ‘मह उद्धव उत्सवः’ इत्यमरः । उद्दिश्य इतः अस्मात् स्वमन्दिरात् । मुदा हर्षेण ‘मुत्प्रीतिः प्रमदो हर्षः’ इत्यमरः । प्रययतुः जग्मतुः ‘या प्रापणे इत्यस्माल्लिट् परस्मैपदं ययौ ययतुः ययुः’ । सर्गसमाप्तिपर्यन्तं प्रायः द्रुतविलम्बितं वृत्तम् । ‘द्रुतविलम्बितमाह नभौ भरौ’ इति तल्लक्षणात् ।। १ ।।",
  "3002": "स्वजनेति ।। सः बालकः वासुदेवः । नृभिः जनैः । रणतः ध्वनिं कुर्वतः सर्वत्र कोलाहलशब्दपूर्णात् इति यावत् । शरणतः गृहात् । ‘शरणं गृहरक्षित्रोः’ इत्यमरः । निरगात् निर्जगाम ‘इण् गतावित्यतो लुङ् परस्मैपदं अगात् अगाताम् अगुः’ । किं कृत्वा,स्वजनतापगमागमसङ्गमप्रतिसभाजितपूर्वकसम्भ्रमे जनानां समूहो जनता स्वा च सा जनता च स्वजनता अपगमः उत्सवगृहात् निर्गमः,आगमः उत्सवगृहे प्रवेशः,सङ्गमः एकत्र मेलनं,प्रतिसभाजितं परस्परं सम्भावना,अपगमश्च आगमश्च सङ्गमश्च प्रतिसभाजितं च अपगमागमसङ्गमप्रतिसभाजितानि । स्वजनतायाः अपगमागमसङ्गमप्रतिसभाजितानि पूर्वकाणि पुरःसराणि यस्य स तथोक्तः । स चासौ सम्भ्रमः उत्सवश्च तस्मिन् । जननी मम माता । अविदुषी मम गृहात् बहिर्गमनं अजानती इति ज्ञात्वा ।। २ ।।",
  "3003": "क्वन्विति ।। व्रजन् गच्छन् । विभुः समर्थः वासुदेवः । हे तात । वत्सक्व नु कुत्र वा ‘नु पृच्छायां विकल्पे च’ इत्यमरः । यियाससि यातुं इच्छसि ‘या प्रापणे’ इत्यतो लट् परस्मैपदं यियाससि यियासथः यियासथ’ । ‘तातोऽनुकम्पे पितरि’ इति भास्करोक्तेः । स्वजनं परित्यज्य एकाकिनः एव गच्छतः वासुदेवस्यानुकम्पाविषयत्वात् तातेति प्रयोगः । सांप्रतं इदानीम् । तव स्वजनसन्त्यजनं स्वजनस्य स्वकीयजनस्य सन्त्यजनं परित्यागः स्वजनं विहाय अन्यत्र गमनमिति यावत् । न साम्प्रतं युक्तं न भवति । ‘युक्ते द्वे साम्प्रतं स्थाने’ इत्यमरः । ‘साम्प्रतं स्थाने इति द्वे पदे युक्तं इत्यर्थके’ इत्यभिधानार्थः । इति पूर्वोक्तप्रकारेण । पथिकैः मार्गस्थैः ‘अध्वनीनोऽध्वगोऽध्वन्यः पान्थः पथिकः’ इत्यमरः । उदितः पृष्टस्सन् । अनाकुलं उद्वेगरहितंस्मितं मन्दहासमेव उत्तरं पथिकवचनानां प्रत्युत्तरं आतनोत् अकरोत् । ‘तनु विस्तारे’ इत्यतो लङ् परस्मैपदं अतनोत् अतनुतां अतन्वन्’ । क्व गच्छसि इति पृष्टः भयं विना हसन् जगामेति भावः ।। ३ ।।",
  "3004": "त्वरितमिति ।। सः वासुदेवः त्वरितं शीघ्रम् । काननदेवतासदनं काननं वनं ‘गहनं काननं वनं’ इत्यमरः । देवतायाः विष्णुदेवतायाः सदनं देवालयं एत्य प्राप्य । अत्र काननदेवतालये रमापतिं रमायाः लक्ष्म्याः पतिं भर्तारं हरिं ननाम नमस्कृतवान् । ‘णमप्रह्वत्वे शब्दे चेत्यतो लिट् परस्मैपदं ननाम नेमतुः नेमुः’ । ततोऽपि तस्मात् काननदेवालयात् अपि । लघु द्रुतं ‘लघुक्षिप्रमरन्द्रुतं’ इत्यमरः । प्रगतः प्रयातः सन् नारिकेल्युपपदान्तरसद्मगतं नारिकेलीति उपपदान्तरं संज्ञाविशेषः यस्य तत् नारिकेल्युपपदान्तरं तच्च तत् सद्म देवालयंतत्र गतं विद्यमानं हरिं च ननाम । पूर्वं अरण्यकाननदेवालये विद्यमानं हरिं प्रणम्य ततोऽपि उत्तरत्र गतः सन् नारिकेलदेवालयगतं च हरिं च प्रणनामेति भावः ।। ४ ।।",
  "3005": "नलिनेति ।। नलिननाभनिभालनसंमदागमविकस्वरभास्वरलोचनः नलिनं पद्मं ‘वा पुंसि पद्मं नलिनं’ इत्यमरःतत् नाभौ यस्य सः नलिननाभः हरिः । तस्य निभालनं दर्शनं तेन जातः संमदः सन्तोषः । ‘प्रमोदामोदसंमदाः’ इत्यमरः । तस्य आगमः आगतिः आप्तिरिति यावत् ‘आगमस्त्वागतौ शास्त्रे’ इत्यभिधानात् । नलिननाभस्य निभालनं नलिननाभनिभालनं तेन संमदागमः तेन विकस्वरे विकासं प्राप्ते भास्वरे शोभमाने लोचने नयने यस्य स तथोक्तः । हरिदर्शनप्राप्तसुखेन विकसितनेत्रः इति यावत् । जनमनोनयनाम्बुजभास्करः मनांसि च नयनानि च मनोनयनानि तान्येवाम्बुजानि कमलानि जनमनोनयनाम्बुजानि तेषां भास्करः सूर्यसदृशः । तत्र तत्र स्वात्मानं पश्यतां जनानां मनोनयनानां हर्षकारी इत्यर्थः । एतादृशः असौ बालकः रजतपीठपुरं रजतपीठाख्यपुरं प्रययौ प्राप ।। ५ ।।",
  "3006": "सुहयेति ।। सुकृताः सु सम्यक् भक्त्यादिपूर्वकं कृताः अनुष्ठिताः । इमाः हरिनमस्कृतयः हरिविषयकनमस्काराः । सुहयमेधगणातिशयालवः सु साङ्गतया सम्यक् कृताः हयमेधाः अश्वमेधयज्ञाः तेषां गणाः समूहाः तान् अतिशयन्ते अतिक्रमन्तीति अतिशयालवः । साङ्गानुष्ठिताश्वमेधसमूहापेक्षया अतिशयितफलप्रदस्वभावाः इति भावः । इति एवं अनुसन्धानं कुर्वद्भिः सुरैः देवैः भूसुरमण्डलैः अपि भूसुराणां ब्राह्मणानां मण्डलैः समूहैः । ‘पूगो वितानं प्रकरो मण्डलं चक्रवालकं’ इति । सविस्मयं विस्मयेन आश्चर्येण सहितं यथा भवति तथा ईक्षितः दृष्टः । सः वासुदेवः हरिं समनमत् सम्यक् नमस्कृतवान् ।। ६ ।।",
  "3007": "न हीति ।। असौ बालकः हरिं सततं निरन्तरं न नमतीति न किन्तु सर्वदा हरिं नमस्करोत्येव । असौ हरिं सततं न पश्यतीति च न नापरोक्षीकरोतीति च न किन्तु सर्वदा प्रत्यक्षीकरोत्येव । असौ हरि सततं न वन्दते इत्यपि न,न स्तौतीति न किन्तु सर्वदा स्तौति । ‘णम् प्रह्वत्वे शब्दे च,दृशिर् प्रेक्षणे इत्यतो लट् परस्मैपदम्’ । ‘वदिअभिवादनस्तुत्योरित्यतो लट् आत्मनेपदं वन्दते वन्देते वन्दन्ते’ । तर्हि पुनः किमर्थं नमस्कारादिकं अकरोदित्याह अपीति । तथापि सदा हरिनमस्कारादिकं कुर्वन्नपि सः वासुदेवः इति पूर्वोक्तप्रकारेण विशेषतः सर्वसमक्षं नमनादिकं विधाय कृत्वा साधुजनान् साधून् मुक्तियोग्यान् जनान् समशिक्षयत् ननु शिक्षितवान् हि । ‘शिक्ष विद्योपादाने इत्यतो लङ् परस्मैपदं अशिक्षयत् अशिक्षयतां अशिक्षयन्’ । स्वयं सर्वदा हरिनमस्कारादिकं कुर्वन्नपि सर्वैः मुक्तियोग्यैर्जनैः हरिनमनादिकं कर्तव्यमिति नमनादेः आवश्यकताज्ञापनाय सर्वसमक्षमं पुनःपुनः नमस्कारादिकं कृतवानिति भावः ।। ७ ।।",
  "3008": "अनवलोक्येति ।। सुतवत्सलः सुते पुत्रे वत्सलः स्नेहयुक्तः । ‘श्रीमान् स्निग्धस्तु वत्सलः’ इत्यमरः । महीसुरपुङ्गवः महीसुराणां ब्राह्मणानां पुङ्गवः श्रेष्ठः । ‘स्युरुत्तरपदे व्याघ्रपुङ्गवर्षभकुञ्जराः । सिंहशार्दूलनागाद्याः पुंसि श्रेष्ठार्थगोचराः’ इत्यमरः । सुतं अनवलोक्य अदृष्ट्वा । मृगयति स्म अन्वेषितवान् ‘मृग अन्वेषणे इत्यतो लट् परस्मैपदम्’ । स्म अतीते । ततः अनन्तरं अनुपदं सुतस्य पदं भूमौ दृश्यमानपादाकारं अनु अनुसृत्य । द्रुतं शीघ्रंप्रगतः प्रयातः उत्सवमन्दिरात् प्रस्थितः इत्यर्थः । सः ब्राह्मणः पथि पथि मार्गे मार्गे मुहुः पुनः पुनः नरान् जनान् अमुष्य बालकस्य गतिं गमनं अपृच्छत् पृष्टवान् । ‘प्रच्छज्ञीप्सायामित्यतो लङ् परस्मैपदम्’ । दुह्याच् पच् इत्यादिना द्विकर्मकत्वम् । प्रतिमार्गं दृष्टदृष्टजनान् एतन्मार्गे गच्छन् बालकः भवद्भिः न दृष्टः किं इति अपृच्छत् इति भावः ।। ८ ।।",
  "3009": "जनेति ।। प्रतिपदं प्रतिक्षणम् । जनसदागतिसूचितवर्त्मना जनः मार्गे स्वाभिमुखेन व्रजन् जनः स एव सदागतिः वायुः जनसदागतिः । ‘मातरिश्वा सदागतिः’ इत्यमरः । तेन सूचितं ज्ञापितं च तत् वर्त्म मार्गश्च जनसदागतिसूचितवर्त्म तेन । ‘अयनं वर्त्म मार्गाध्व पन्थानः’ इत्यमरः । अनेन मार्गेण बालको गतः इति प्रतिक्षणं स्वाभिमुखेन आगतजनज्ञापितमार्गेणेति यावत् । परया अतिशयतया । तृषा षकारान्तस्तृट्शब्दोऽयं पिपासया मुखकमलदर्शनमकरन्दपानेच्छयेति यावत् । ‘उदन्यातु पिपासा तृट्’ इत्यमरः । व्रजता पुत्रं अन्विष्य गच्छता । द्विजमहामधुपेन महान् श्रेष्ठश्चासौ मधुपः भ्रमरश्च महामधुपः । ‘मधुलिण्मधुपालिनः’ इति भ्रमरपर्यायपदानि । द्विजः एव मध्यगेहः एव महामधुपः तेन मनोहरं स्मितं विकसितं मार्गश्रमाभावात् अम्लानमिति भावः । मनोहरस्मितमिति पाठे मनोहरं च तत् स्मितं चेति समासः । सुताननवारिजं सुतस्य आननमेव मुखमेव वारिजं कमलं अलाभि प्राप्तम् । ‘डु लभष् प्राप्तौ इत्यतः कर्मणि लुङ् आत्मनेपदं अलाभि अलाभिषातां अलाभिषत’ । यथा कमलपरिमलमादाय आव्रजन्तं वायुं अभिगच्छता कमलपरिमलं अनुभवता तथा च कमलपरिमलं अन्विष्यता भ्रमरेण विकसितं सुन्दरं कमलं लभ्यतेतद्वत् पुत्रं दृष्ट्वा आव्रजन्तं जनं अभिमुखेन गच्छता तन्मुखतः पुत्रगतमार्गं श्रुत्वा पुत्रं अन्विष्यता द्विजेन ‘अम्लानं पुत्रमुखं दृष्टं’ इति भावः ।। ९ ।।",
  "3010": "विरेहति ।। सः गुरुः पिता । ‘गुरुर्निषेकादिकरे पित्रादौ सुरमन्त्रिणि’ इति विश्वः । गिरं वाचं ‘गीर्वाग्वाणी सरस्वती’ इत्यमरः । अब्रवीत् उवाच ‘ब्रूञ्व्यक्तायां वाचि इत्यतो लङ् परस्मैपदं ‘अब्रवीत् अब्रूताम् अब्रुवन्’ । किं कृत्वा पुरा पूर्वं पुत्रदर्शनाभावकाले विरहदूनतया विरहेण पुत्रवियोगेन दूनः सन्तापितः विरहदूनः विरहदूनस्य भावो विरहदूनता तया वियोगसन्तप्तत्वेन इत्यर्थः । ‘सन्तापितसन्तप्तौ धूपितधूपायितौ दूनश्च’ इत्यमरः । उद्गमनोन्मुखं उद्गमनाय बहिर्निर्गमनाय उन्मुखं उद्युक्तं अश्रु नेत्राम्बु ययोः दृशोः चक्षुषोः न्यरुणात् अमङ्गलशङ्कया निरुद्धवान् । ‘नि पूर्वक रुधिर् आवरणे इति धातोर्लङ् परस्मैपदं,न्यरुणत् न्यरुन्धाम् न्यरुन्धन्’ । अथ पुत्रदर्शनानन्तरं प्रमदोत्थितमपि प्रमदात् पुत्रदर्शनोत्पन्नहर्षात् । ‘मुत्प्रीतिः प्रमदो हर्षः’ इत्यमरः । उत्थितं उद्गतमपि । अदः तद्बाष्पं तयोरेव दृशोः प्रतिनिरुद्ध्य अमङ्गलबुद्ध्या निरुद्ध्य । ‘दृक् दृष्टी चाश्रुनेत्राम्बु रोदनं चास्रमश्रु च’ इत्यमरः ।। १० ।।",
  "3011": "अयीति ।। अयीति कोमलामन्त्रणे । कोमलामन्त्रणं नाम भर्त्सनादिना विना मृदुवचनेन सम्बोधनम् । अयि सुत साम्प्रतं अधुना समागतवान् इयन्तं दूरं आगतवानसि भवसि ननु । ‘अस भुवीत्यतो लट् परस्मैपदं,‘असि स्थः स्थ’ । हे अर्भक बालकस्वजनतारहितस्य स्वकीयया जनतया जनसमूहेन रहितस्य विमुक्तस्यते तव अत्र इदानीं अतीत्यागते दीर्घतमे अतिशयेन दीर्घः दूरः दीर्घतमः तस्मिन् ‘बहुदूरे दीर्घतमे’ इति । पथि मार्गे । सह चरति आयातीति सहचरः सहायः कः पुरुषः । इदं मया पृष्टं प्रमेयं तत्वतः यथार्थं उदाहर कथय इति गुरुरब्रवीत् इति पूर्वश्लोकेनान्वयः । ‘उत् आङ् पूर्वात् हृञ् (हृ) हरणे इत्यतः लोट् परस्मैपदम् । हर हरतात् हरतम् हरत ।। ११ ।।",
  "3012": "जनकेति ।। इमांएवमुक्तां जनकवाचं जनकस्य पितुः वाचं वाक्यम् । ‘तातस्तु जनकः पिता’ इत्यमरः । अवधारयन् सावधानतया ृण्वन् अम्बुरु-हेक्षणः अम्बुरुहवत् कमलवत् ईक्षणे चक्षुषी यस्य स तथोक्तः । ‘ईक्षणं चक्षुरक्षिणी’ इत्यमरः । भयाभावेन विकसितनेत्रः इत्यर्थः । वासुदेवः कलं अव्यक्तमधुरं यथा भवति तथा । ‘कलमव्यक्तमधुरं’ इति विश्वः । उदाहरत् उवाच अस्पष्टाक्षरमधुरवचनमुवाचेत्यर्थः । किमिति हे तात काननगः कानने काननदेवालये गच्छति तिष्ठतीति काननगः । विभुः हरिः स्वपदं स्वस्य पदं स्थानं काननदेवालयं प्रति इत्यर्थः । आव्रजतः उत्सवमन्दिरात् निर्गत्य आगच्छतः तथा,अतः काननदेवालयात् व्रजतोऽपि नारिकेलदेवालयं प्रति गच्छतोऽपि मम सखा ननु सहायो हि । ‘सखा मित्रे सहाये च’ इति विश्वः । काननदेवालयस्थो हरिः स्वात्मानं प्रत्यागच्छतः स्वात्मनः सकाशात् अन्यत्र गच्छतोऽपि मम सहायः इति भावः ।। १२ ।।",
  "3013": "तदिति ।। कृतनतिः कृता नतिः नमस्कारो येन स तथा अहम् । तदितरायनात्तस्मात् काननदेवालयात् इतरात् अन्यस्मात् आयतनात् नारिकेलदेवालयात् यदा अगमंनिरगां ‘गम्लृ गतावित्यतो लुङ् परस्मैपदं अगमम् अगमाव अगमाम’ । तत्कालमारभ्य तत्र नारिकेलदेवालये स्थितः इति शेषः । हरिःसखासहायः खलुअनुभवसिद्धम् । कियत्कालं,इहापिरजतपीठपुरेऽपि । महेन्द्रदिगालयंमहेन्द्रस्य दिशि आलयो यस्य स तथोक्तः ‘निकाय्यनिलयालयाः’ इत्यमरः । तमपि अधीश्वरंहरिं यावत्यदा प्रणतवान्नमस्कृतवान् उततावत्कालमित्यर्थः । रजतपीठपुरे देवालयद्वयं वर्तते । पूर्वदिगालयः पश्चिमदिगालयः इति । तत्र नारिकेलदेवालयायतनो हरिः रजतपीठपुरस्थ-पूर्वदिगालयगतहरिनमनपर्यन्तं मम सहायः इति भावः ।। १३ ।।",
  "3014": "अपीति ।। अहंततोऽपि पूर्वदिग्देवालयादपि । अमुनापूर्वालयस्थेन हरिणा सह उपेत्यआगत्य । अत्र पश्चिमदेवालये सतेविद्यमानाय भगवतेपूर्णैश्वर्यादिषड्गुणवते । ‘ऐश्वर्यस्य समग्रस्य वीर्यस्य यशसः श्नियः । ज्ञानविज्ञानयोश्चैव षण्णां भग इतीरिता’ इत्युक्तेः भगोऽस्यास्तीति भगवान् इति विग्रहः । हरये प्रणतिंनमस्कारं व्यधाम्कृतवान् । ‘डु धाञ् धारणपोषणयोरित्यतो लुङ् परस्मैपदं अधाम् अधाव अधाम’ । इतिउक्तप्रकारेण निगद्यउक्त्वा शिशुःबालकः विभाति स्मअशोभत । स्म अतीते । ‘भा दीप्तौ लट् परस्मैपदं भाति भातः भान्ति’ । कथंभूतः विस्मित-सभाजनचीर्णसभाजनःसभायां संसदि विद्यमानश्चासौ जनश्च सभाजनः विस्मितः आश्चर्ययुक्तश्चासौ सभाजनश्च विस्मितसभाजनः विस्मितसभाजनेन चीर्णं कृतं सभाजनं आनन्दनं सम्भावनमिति यावत् यस्य स तथोक्तः । ‘आनन्दनसभाजने’ इत्यमरः । सभास्थजनाः प्रष्टारं पितरं प्रति अस्पष्टाक्षरमधुरवचसा प्रत्युत्तरं दत्तवन्तं बालकं दृष्ट्वा विस्मिताः सन्तः तं सम्भावनेन आनन्दयामासुरिति भावः ।। १४ ।।",
  "3015": "विरहितेति ।। अयि कृपालयअयीति प्रार्थने । ‘प्रार्थने त्वयि’ इति । कृपायाः दयायाः आलय आश्रय हरे । विरहितस्वजनंविरहितः परित्यक्तः स्वजनः बन्धुजनः येन स तथोक्तः तं एकाकिनमित्यर्थः । विविधभूतभयङ्करवर्त्मनिविविधानि च तानि भूतानि तैः भयङ्करं च तत् वर्त्म मार्गश्च तस्मिन् विविधभूतभङ्करवर्त्मनि । चरणप्रियंचरणे सञ्चारे प्रियं प्रीतिमन्तं सञ्चरणस्वभावमिति यावत् । लघुशुभस्यलघु स्वल्पं शुभं पुण्यं यस्य स तथोक्तः तस्यमम बालकं पालयरक्ष ‘पाल रक्षण इत्यतो लोट् परस्मैपदं पालय पालयतात् पालयतं पालयत’ । इतिउक्त्वा द्विजःमध्यगेहभट्टः हरिं अनमत्नमस्कृतवान् ।। १५ ।।",
  "3016": "तमिति ।। सुतपोनिधिःशोभनतपसां आश्रयः असौद्विजः तंसुतं उपगृह्यआदाय । गृहिणीसहितःगृहिण्या भार्यया सहितः युक्तः सन् । ‘नारी स्त्री गृहिणी गृहम्’ इत्यमरः । गृहंस्वगेहं ययौप्राप । बालदिवाकरेबाल एव दिवाकरः सूर्यः तस्मिन् । इति पूर्वोक्तप्रकारेण उदयति सतिउत् प्रकाशं क्रमेण सामर्थ्याभिव्यक्तिं इति यावत् । अयति प्राप्नुवति सति ‘उत्प्रकाशे वियोगे च’ इति विश्वः । सुजनाननवारिजंसुजनानां आननमेव वारिजं कमलं स्मितंविकसितं अभूत्। सूर्ये प्रकाशमाने सति कमलं यथा विकासं प्राप्नोति तद्वत् क्रमेण पूर्वोक्तप्रकारेण बालसामर्थ्ये प्रकटिते सति सुजनमुखं प्रसन्नमभूत् इति भावः ।। १६ ।।",
  "3017": "वरेति ।। वरविमानगिरौवरश्चासौ विमानगिरिश्च वरविमानगिरिः तस्मिन् । पाजकक्षेत्रस्थविमाननामि्न गिरौ पर्वते विद्यमाना जननीमाता चण्डिकापिदुर्गापि तं शिशुं अलालयत्अखेलयत् । ‘लल विलासे इत्यस्मात् धातोर्लङ् परस्मैपदं अलालयत् अलालयताम् अलालयन्’ । अहोइदं सत्यं अव्ययानां अनेकार्थत्वात् । अपरथातल्लालनाभावे विसहायकःसहायरहितः एषःबालकः इहवनभुवि परितुष्टमनाःपरितुष्टं मनो यस्य स तथोक्तः सन् चिरंबहुकालं कथं वसेत्वासं कुर्यात् । वस निवासे इत्यतो लिङ् परस्मैपदं वसेत् वसेतां वसेयुः’ । न केवलं भगवान् रक्षति किन्तु दुर्गापि रक्षति इति भावः ।। १७ ।।",
  "3018": "सकलेति ।। अथअक्षरस्वीकारयोग्यकालप्राप्त्यनन्तरंद्विजवरःब्राह्मणश्रेष्ठःकदाचनशुभदिवसे तं सुतंबालकं मातृकाःअक्षराणि परिचाययति स्म किलज्ञापितवान् किल । ‘चायृ (चाय्) पूजानिशामनयोरित्यतो लट् परस्मैपदम्’ । स्म अतीते । स्वयं धूलिषु अक्षराणि विलिख्य तत्प्रदर्शयित्वा शिशुहस्तेन लेखयित्वा बालकस्य अक्षरजातं सम्पादयामासेति भावः । किल इत्येतत् बालस्य अक्षरज्ञानस्य पूर्वमेव सिद्धत्वात् ज्ञापनस्य वैय्यर्थमाह । तत्कुतः सकलशब्दमयीसकलानां शब्दानां वर्णपदादीनां मयी अभिमानिनी सरस्वती यंवायुं स्वयमेव सततं आनमतिसम्यक् नमति । वायुव्यतिरिक्ताः सर्वे विद्याप्राप्त्यर्थे सरस्वतीं प्रणम्य प्रसन्नीकुर्वन्ति सरस्वती स्वतः एव सर्वविद्याभिज्ञं वायुं स्वयमेव प्रणमति । अतः इदानीं मातृकापरिचये न तस्य प्रयोजनमिति भावः ।। १८ ।।",
  "3019": "लिपीति ।। ननुशब्दः आमन्त्रणे अनुनये वा ‘प्रश्नावधारणानुज्ञानु-नयामन्त्रणे ननु’ इत्यमरः । ननु तातहे पितः गतेअतीते दिनेदिवसे लिखितमेव लिपिकुलंलिपीनां अक्षराणां कुलं समूहः पुनःअद्यापि अस्मिन् दिनेऽपि इति यावत् कुतःकस्मात् निमित्तात् लिखितंइतिएवंप्रकारकं निजप्रतिभागुणभावितंनिजा नित्या स्वाभाविकीति यावत् । ‘स्वके नित्ये निजं त्रिषु’ इत्यमरः । प्रतिभा ज्ञानं निजा च सा प्रतिभा च निजप्रतिभा तदाख्यश्चासौ गुणश्च निजप्रतिभागुणः तेन भावितं उत्पादितं उक्तम् । हरिपदस्यहरेः विष्णोः पदं नाम यस्य स तथोक्तः तस्य वचःवचनं तं अनन्दयत्सुखयामास । ‘नदि समृद्धौ लङ् परस्मैपदम् ।। १९ ।।",
  "3020": "शिशुरिति ।। एष एव एषकः । स्वार्थे कप्रत्ययः । पिता तं स्वतनयंस्वस्य आत्मनः पुत्रं विजनस्थलेविजनं जनरहितं च तत् स्थलं च विजनस्थलं तस्मिन् एकान्तप्रदेशे । ‘विविक्तविजनच्छन्ननिःशलाकास्तथा रहः’ इत्यमरः । समशिक्षयत्त्वया प्रौढिमप्रकाशनं न कार्यमिति अबोधयत् । ‘शिक्ष विद्योपादाने इत्यतो लङ् परस्मैपदम्’ । किं कृत्वा,असौ शिशुः अलंअत्यंतं प्रतिभाम्बुधिःप्रतिभायाः प्रज्ञायाः अम्बुधिः समुद्रः । इति एवं प्रकारेण जनमनोवचनग्रहपीडनामनांसि च वचनानि च मनोवचनानि जनानां मनोवचनानि तान्येव ग्रहः पिशाचविशेषः तेन पीडना पीडा शिशोः न भवतात्न भूयात् इति मत्वा इति शेषः । ‘भू सत्तायां इत्यतो लोट् परस्मैपदं भवतु भवतात् भवतां भवन्तु’ जनमनोनयनग्रहपीडनेति क्वचित् पाठः । तत्र नयनग्रहशब्दस्य दृष्टिदोषः इत्यर्थः । बालकोच्छ्रयं असहमानजनानां मनसि वचने वा नयनयोर्वा\nकाचन दोषबुद्धिः दृष्टिदोष भवेत् तेन काचन पीडा स्यात्सा मा भूदित्यभिप्रायेण अशिक्षयदिति भावः ।। २० ।।",
  "3021": "महवतेति ।। कदाचनकस्मिंश्चित्काले । प्रभुणासमर्थेन वासुदेवेन घृतवल्यपिघृतवल्लिनामकग्रामविशेषोऽपि प्रतिययेप्राप्ता । ‘या प्रापणे इत्यतः कर्मणि लिट् आत्मनेपदं यये ययाते ययिरे’ । कथम्भूतेन रुचिरवाचनयारुचिरा मनोहरा ‘सुन्दरं रुचिरं चारु’ इत्यमरः । अक्षरपरिचयवत्वेन विविधपुस्तकवाचकत्वशक्तिः रुचिरा च सा वाचना च रुचिरवाचना तया तन्निमित्तेनेति भावः । अर्चितवाक्श्रियाअर्चिता सर्वैः सम्भाविता वाक्श्रीः वचनसम्पत् यस्य स तथोक्तः तेन । अक्षरवाचकशक्तिनिमित्तेन सर्वैः पूजितेन इति भावः । पुनः कथम्भूतेन महवतामहोऽस्यास्तीति महवान् उत्सववान् तेन विवाहाद्युत्सवकर्त्रेत्यर्थः । स्वजनेनस्वकीयजनेन समीरितस्वजननीसहितेनसमीरिता आहूता च सा स्वजननी च तया सहितेन कदाचित् ग्रामान्तरे स्वमातृबन्धुगृहे विवाहे प्राप्ते तेन स्वमातरि आहूतायां तया सह स्वयं ग्रामान्तरं जगामेति भावः ।। २१ ।।",
  "3022": "परिषदेति ।। ततःघृतवल्लिग्रामगमनानन्तरम् । इहघृतवल्याम् । पृथुधियापृथुः विशाला धीः प्रज्ञा यस्य स तथोक्तः तेन पृथुधिया । पृथुकाकृतिनापृथुकस्य शिशोः आकृतिः आकारो यस्य स तथोक्तः तेन पृथुकाकृतिना । ‘पृथुकः शावकः शिशुः’ इत्यमरः । अमुनावासुदेवेन कथांपुराणकथां कथयन् शिवपदःशिवः इति पदं नाम यस्य सः शिवपदः कश्चित् विप्रः । ददृशेदृष्टः किल । ‘दृशिर् प्रेक्षणे इत्यतः कर्मणि लिट् आत्मनेपदं ददृशे ददृशाते ददृशिरे’ । कथंभूतः परिषदापुराणकथां ृण्वन्त्या सभया जनसमूहेनेति यावत् । ‘समज्या परिषद्गोष्ठी सभा समिति संसदः’ इत्यमरः । नितरांअतिशयेन अविरलतया इति यावत् । परिवारितःसमन्तात् चक्राकारेणाश्रितः । पुनः कथंभूतः धौतपटोद्भवःधौतपटे तन्नामके कुले उद्भवः उत्पत्तिः यस्य स तथोक्तः । ‘जनिरुत्पत्तिरुद्भवः’ इत्यमरः ।। २२ ।।",
  "3023": "इदमिति ।। विचारविचक्षणःपदार्थानां पदानां वाच्यवाचकत्व-विचारे कुशलः । सःबालकः जनान्तरेजनानां पुराणकथाश्रोतॄणां अन्तरे मध्ये सस्मितंमन्दहाससहितं यथा भवति तथा मन्दं हसन्निति भावः । इदंवक्ष्यमाणं शुचिवचःशुचि शुद्धं च तत् वचः वचनं शनकैःमन्दं उवाचअब्रवीत् । ‘वच परिभाषणे इत्यतो लिट् परस्मैपदं उवाच ऊचतुः ऊचुः’ । इदं किं हे कथकपुराणवक्त्रा त्वया अत्र किञ्चित् महतांव्यासशुकादीनां मतात्सिद्धान्तात् अपरथाअन्यथा कथितं ननु। त्वदुक्तंमहत्सिद्धान्तविरुद्धं’ इति एवंप्रकारकं वचः इत्यन्वयः ।। २३ ।।",
  "3024": "अगणयदिति ।। तदापुराणकथनकाले । वसुदेवसुताह्वयेवसुदेवस्य यादवस्य सुतः श्रीकृष्णः तस्य आह्वयः वासुदेव इत्याख्या यस्य स तथोक्तः तस्मिन् वसुदेवसुताह्वये । ‘अथाह्वयः आख्याह्वे अभिधानं च’ इत्यमरः । सवचनेवचनेन सहिते एवं वदति सतीति यावत् । जनताजनसमूहः शिवंशिवनामकं भट्टं न अगणयत्न लक्षयामास । ‘गण सङ्ख्याने इत्यतो लङ् परस्मैपदं अगणयत् अगणयताम् अगणयन्’ । तथा हि । प्रकृतहुङ्कृतसिंहशिशौप्रकृतं उपकृतं हुङ्कृतं हुङ्कारो येन स तथोक्तः सिंहस्य शिशुः प्रकृतहुङ्कृतश्चासौ सिंहशिशुश्च तस्मिन् गम्भीरहुङ्कारं कृतवति सिंहशिशौ विद्यमाने च सति । मुखरंक्रोशन्तं शब्दं कुर्वन्तं इति यावत् मृगधूर्तकंसृगालं कःविवेकीपुरुषः इच्छतिसम्भावयितुमिच्छति । न कोऽपीत्यर्थः । ‘शिवा भूरिमायगोमायुमृगधूर्तकाः । सृगालवञ्चकक्रोष्टुफेरुफेरवजम्बुकाः’ इत्यमरः ।। २४ ।।",
  "3025": "अतेति ।। पक्षान्तरे अथशब्दः । अथकथकपक्षो न चेत् तदातर्हि महत्सिद्धान्ताविरुद्धां कथांत्वं कथयब्रूहि । कथ वाक्यप्रबन्धे इति धातोः लोट् परस्मैपदं कथय कथयतं कथयत’ । जनेश्रोतृजने । इति गदितवतिसति सःवासुदेवः उचितार्थंकथकोक्तार्थवाक्यस्य उचितं योग्यं महत्संमतमिति यावत्,अर्थं अभिधेयं ‘अर्थोऽभिधेयरैवस्तुप्रयोजननिवृत्तिषु’ इत्यमरः । उदाहरत्अकथयत् । उत्,आङ् पूर्वात् हृञ् हरण इति धातोः लङ् परस्मैपदं उदाहरत् उदाहरतां उदाहरन्’ । सःवासुदेवः विस्मयिभिःविस्मयः आश्चर्यं एषां अस्तीति विस्मयिनः तैः आश्चर्यं कुर्वद्भिः नरैःपरिषज्जनैः । विजयाङ्कुरपूजकैःविजयस्य उत्कर्षस्य अङ्कुरं आरम्भं पूजयन्तीति अनुमोदयन्तीति विजयाङ्कुरपूजकाः तैः । सुरैरपि समलाल्यतसत्कृतः ‘लल ईप्साया-मित्यतः कर्मणि लङ् आत्मनेपदंअलाल्यत अलाल्येतां अलाल्यन्त’ ।। २५ ।।",
  "3026": "स इति ।। जननीसहितःजनन्या मात्रा सहितः युक्तः । प्रगतवान्गृहमागतः सःवासुदेवः गृहेस्वमन्दिरे वर्तमानं जनकंपितरं । तंघृतवल्यां प्रवृत्तं उदन्तंवृत्तान्तं ‘वार्ता प्रवृत्तिर्वृत्तान्त उदन्तः स्यात्’ इत्यमरः । अवेदयत्ज्ञापितवान् । ‘विद ज्ञान इत्यतो लङ् परस्मैपदम्’ । हे तातजनक कथकःपुराणवक्ता शिवःशिवनामा सःद्विजः वितथगीः किं वितथा अनृता ‘वितथं त्वनृतं वचः’ इत्यमरः गीः वाक् यस्य स तथोक्तः अयथार्थवादी किं?अथ स न चेत् । अहं वावितथगीः किं?त्वं सत्यं निगदब्रूहि । ‘गद व्यक्तायां वाचीत्यतो लोट् परस्मैपदं गद गदतात् गदतं गदत’ । इतिएवं ईरयन्पृच्छन् अभूत् इति शेषः । घृतवल्लीजातवृत्तान्तं उक्त्वा ‘तदुक्तं वा मदुक्तं वा सत्यं’ त्वं वद इति पितरं पृष्टवान् इति भावः ।। २६ ।।",
  "3027": "नन्विति ।। असौ पृष्टः पिता हे सुतत्वया अवितथंयथार्थं कथितं ननुउक्तं हि । इतिइत्थं अमुंसुतं उक्त्वा सविस्मयंविस्मयेन आश्चर्येण सहितं यथा भवति तथा । इतिएवं प्रकारेण अस्मरत्अनुसन्दधे । ‘स्मृ चिन्तायां लङ् परस्मैपदं अस्मरत् अस्मरताम् अस्मरन्’ । कथं,मेमम शिशोःतनयस्य प्रकृतितःस्वभावतः कृतिताकृतिनः भावः कृतिता विद्वत्ता । ‘धीमान् सूरिः कृती कृष्टिः’ इत्यमरः । मदधिनाथदयोदयजामम अधिनाथः स्वामी रजतपीठपुरवासी अनन्तेश्वरः तस्य दयायाः कृपायाः उदयात् प्रादुर्भावात् जायत इति मदधिनाथदयोदयजा खलुनिश्चयः इत्यस्मरत् इत्यन्वयः । मच्छिशोः अनन्तेश्वरदययैव जातत्वात् पाण्डित्यमपि तद्दययैव जातं कारणान्तरादर्शनात् इति अस्मरत् इति भावः ।। २७ ।।",
  "3028": "कथयतामिति ।। सकललोकमनोनयनोत्सवःसकलाश्च ते लोकाश्च सकललोकाः सकललोकानां मनसां नयनानां च उत्सवः सुखकरः । चतुरधीःचतुरा निपुणा धीः बुद्धिः यस्य स तथोक्तः सःवासुदेवः । कदाचित्कस्मिंश्चिद्दिवसे कथयतांपुराणप्रवक्तॄणां प्रथमेश्रेष्ठे । जनसङ्घवृतेजनानां सङ्घेन समूहेन वृते परिवारिते । ‘गणौघसङ्घसङ्घातम्’ इति हलायुधः । स्वजनकेस्वस्य पितरि मध्यगेहे कथांपुराणकथां अलंसम्यक् कथयति सतिवर्णयति सति अवाचयत्। पित्रा पुराणश्लोकार्थं वाचयामास । ‘वच परिभाषणे इत्यतो लङ् परस्मैपदं’ । पित्रा पुराणकथनसमये कस्मिंश्चित्पदे अव्याख्याते सति पुत्रेण एतत् श्लोकार्थं पुनः कथय इत्युक्ते पिता श्लोकार्थं अकथयत् इति भावः ।। २८ ।।",
  "3029": "विविधेति ।। तदापुराणश्लोकार्थवाचनावसरे विविधशाखि-पदार्थनिवेदनेविविधशाखिनां पदानि वाचकानि नामानि तेषां अर्थस्य अभिधेयस्य निवेदने ज्ञापने ‘प्रसक्ते सति’ इति शेषः । लिकुचनामि्नलिकुचाख्यं च तत् नाम पदं च लिकुचनाम तस्मिन् लिकुचनामि्न पदे । अनुदितार्थकेअनुदितः अनुक्तः अर्थः अभिधेयो यस्य तत् तस्मिन् सति । अयंबालकः हे तात तदर्थंतस्य लिकुचपदस्य अर्थं अभिधेयं अवर्णयन्अकथयन्किमितिकुतो निमित्तात् कथां कथयसीति शनैः अब्रवीत् ।। २९ ।।",
  "3030": "अवदतीति ।। इतिपूर्वोक्तप्रकारेण चोदितेऽपिलिकुचशब्दार्थ-वर्णनाय प्रेरितेऽपि पितरि अवदति सतिज्ञानाभावेन लिकुचशब्दार्थं अकथयति सति । तत्रसभायां जनेष्वपि श्रोतृजनेष्वपि प्रतिबुभुत्सुषुलिकुचशब्दार्थं प्रतिबोद्धुमिच्छत्सु सत्सु अयंवासुदेवः तदर्थं तस्य लिकुचपदस्यार्थं अभिधेयं उदीर्यउक्त्वा परिषदःसभायाः जनसमूहात् असमानसुमाननांअसमाना असदृशा च सा सुमानना शोभनपूजा च असमानसुमानना तां अवाप्तवान्हि ।। ३० ।।",
  "3031": "बहुविधैरिति ।। द्विजवरेणद्विजेषु वरेण उत्तमेन अनेन मध्यगेहभट्टेन । तं सुतं उपनेतुंउपनयनं कर्तुं मनःअन्तःकरणं दधे । ‘डु धाञ् धारणपोषणयोः इत्यतः कर्मणि लिडात्मनेपदं दधे दधाते दधिरे’ । सुतस्य उपनयनं कर्तुं मतिं चकारेति भावः । कथंभूतं,इतिपूर्वोक्तप्रकारेण बहुविधैःबह्व्यः विधाः प्रकाराः एषां तानि बहुविधानि तैः । ‘विधाविधौ प्रकारे च’ इत्यमरः । चारुभिःमनोहरैः चरितैःव्यापारैः क्रीडाभिरिति यावत् । सकललोककुतूहलकारिणंसकलानां लोकानां जनानां कुतूहलं आश्चर्यं करोतीति सकललोककुतूहलकारी तम् । पुनः कथंभूतं उचितेउपनयनयोग्यपञ्चमाष्टमादिसंवत्सररूपे वयसिबाल्यवयसि ‘खगबाल्यादिनोर्वयः इत्यमरः । स्थितंविद्यमानम् । पञ्चमाष्टमाद्यन्यतरसंवत्सरोपेतं इति यावत् ।। ३१ ।।",
  "3032": "समुचितेति ।। प्रणयबन्धुरबान्धववान्प्रणयेन स्नेहेन बन्धुराः नम्राः स्ववशाः । ‘बन्धुरं सुन्दरे नम्रः’ इत्यमरः । बान्धवाः सगोत्राः अस्य सन्तीति प्रणयबन्धुरबान्धववान् । असौमध्यगेहः समुचितग्रहयोगगुणान्वितंग्रहाणां बृहस्पत्यादि-नवग्रहाणां योगः सम्मेलनम् । उपनयनस्य सं सम्यक्,उचितः अनुकूलश्चासौ ग्रहयोगश्च समुचितग्रहयोगः समुचितग्रहयोगश्चासौ गुणश्च समुचितग्रहयोगगुणः तेन अन्वितं युक्तम् । अदूषणंन विद्यन्ते दूषणानि उपनयनदोषाः यस्य स तथोक्तः तं मुहूर्तंवृषभादिलग्नं समवधार्यनिश्चित्य । द्विजकुलाकुलंद्विजानां विप्राणां कुलेन आकुलं सङ्कीर्णं परिपूर्णमिति यावत् । उत्सवंउपनयनरूपं मङ्गलम् । ‘मह उद्धव उत्सवः’ इत्यमरः । आतनोत्कृतवान् । ‘तनु विस्तार’ इत्यतो लङ् परस्मैपदम् ।। ३२ ।।",
  "3033": "विविधेति ।। याः सुरवरप्रमदाःसुरवराणां देवश्रेष्ठानां प्रमदाः स्त्रियः । ‘प्रमदा भामिनी कान्ता ‘इत्यमरः । वेदाभिमानिन्यो देवस्त्रियः इति यावत् । चिरायबहुकालं अस्यवासुदेवस्य वदनरङ्गपदेवदनं वक्त्रमेव रङ्गपदं नर्तनस्थानं तस्मिन् । विविधवेदतयाविविधाः अनेकप्रकाराश्च ते वेदाः श्रुतयश्च विविधवेदाः । विविधवेदानां भावो विविधवेदता तया विविधवेदस्वरूपेण इत्यर्थः । विजिहीर्षवःविहर्तुं क्रीडितुं इच्छावत्यः अभूवन् । ताः देवाङ्गनाः सप्रियाःप्रियैः स्वस्वभतृभिः सहिताः । ‘धवः प्रियः पतिर्भर्ता’ इत्यमरः । वियतःआकाशात् महम्उपनयनोत्सवं अभिननन्दुःसन्तुतुषुः । ‘टु नदिसमृद्धौ लिट् परस्मैपदंननन्द ननन्दतुः ननन्दुः’ । अहोप्रसिद्धम् । अस्य अनुपनीतस्य वदने क्रीडितुं अशक्यत्वात् उपनयनं प्रतीक्षन्त्यो वेदाभिमानिन्यो देवाङ्गनाः तं उत्सवं दृष्ट्वा सन्तुतुषुः इति भावः ।। ३३ ।।",
  "3034": "विहितेति ।। विहितसाधनसाधितसत्क्रियःविहितानि उपनयन-कर्माणि निर्दिष्टानि च तानि साधनानि च तैः साधिता निष्पन्ना सती निर्दुष्टा अङ्गलोपरहिता क्रिया कर्म यस्य सः विहितसाधनसाधितसत्क्रियः । ज्वलनंअग्निं ‘ज्वलनो हव्यवाहनः’ इत्यमरः । ज्वलयन्स्वयं जुह्वन् । उज्ज्वलधीःउज्ज्वला निर्मला धीः ज्ञानं यस्य स तथोक्तः । अयं मध्यगेहः कुशलिनंकुशलं क्षेमं पुण्यं वा अस्यास्तीति कुशली तं स्वस्थं पुण्यवन्तं वा । ‘पर्याप्तिक्षेमपुण्येषु कुशलं शिक्षिते त्रिषु’ इत्यमरः । कुशलीकृत-शीर्षकंकुशलीकृतं मुण्डितं शीर्षकं शिरः यस्य स तथोक्तः तम् । ‘उत्तमाङ्गं शिरः शीर्षं’ इत्यमरः । समलङ्कृतंअभ्यङ्गहरिद्राकुङ्कुमादिना कुण्डलाङ्गुलीयकङ्कणकांच्यादिना च भूषितंसुतं उपनिनायउपनीतमकरोत् । ‘नी प्रापणे इत्यतो लिट् परस्मैपदम् ।। ३४ ।।",
  "3035": "परिचरेति ।। हे बालक त्वं,सुचरणःशोभनं चरण आचारो यस्य सः सुचरणः सदाचारः सन् । अग्निगुरूअग्निश्च गुरुश्च तौ परिचरशुश्रूषस्व । ‘परिपूर्वात् चर गतिभक्षणयोः इति धातोः लोट् परस्मैपदं ‘चर चरतं चरत’ । सायंप्रात-रग्निकार्यं कुरु गुर्वधीनश्च त्वं भव इति भावः । चरितव्रतःचरितं अनुष्ठितं व्रतं ब्रह्मचर्यादि-नियमः येन स तथोक्तः सन् । साधुसम्यक् अध्ययननियमपूर्वकं यथा भवति तथा । सदागमान्सन्तः निर्दोषाश्च ते आगमाः वेदादिशास्त्राणि च सदागमाः तान् । ‘आगम-स्त्वागतौ शास्त्रे’ इत्यभिधानम् । पठअधीष्व ‘पठ व्यक्तायां वाचि इत्यतो लोट् परस्मै-पदम्’ । इतिएवं प्रकारेण गुरोःपितुः कर्तरि षष्ठी । त्रिजगद्गुरुशिक्षणेत्रीणि च तानि जगन्ति च त्रिजगतां गुरुः शिक्षकः त्रिजगद्गुरुः वायुनन्दनः तस्य शिक्षणे शिक्षायां कृते सति । कृतसाक्षिभिःकृतं भावे निष्ठा । कृते सर्वैः क्रियमाणे कर्मणि साक्षिभिः साक्षिभूतैः सुरैः मनुष्यकर्तृककर्माणि पश्यद्भिः देवैः इत्यर्थः । स्फुटंसम्यक् अहासिअपहसितम् । ‘हसहसने इत्यतो भावे लुङात्मनेपदम्’ । सर्वशिक्षकवायुपुत्रवासुदेवस्य पित्रा शिक्षणे कृते सति मनुष्यैः क्रियमाणकर्मसाक्षिणो देवाः जगद्गुरुः क्व स्वेन तस्य शिक्षाकरणं क्व इति अपहासं चक्रुः इति भावः । कर्मसाक्षिणो देवास्तु ‘आदित्यचन्द्रावनिलोऽनलश्चद्यौर्भूमिरापो हृदयं यमश्च । अहश्च रात्रिश्च उभे च सन्ध्ये धर्मश्च जानाति नरस्य वृत्तम्’ इति ।। ३५ ।।",
  "3036": "जितेति ।। जितकुमारगुणंजितः तिरस्कृतः कुमारस्य स्कन्दस्य गुणः ब्रह्मचर्यं येन स तथोक्तः तम् । ‘कुमारः क्रौञ्चदारणः’ इत्यमरः । सुकुमारकंकोमलम् । निजकुमारंनिजः आत्मीयः कुमारः नन्दनश्च । ‘निज आत्मीयनित्ययोः’ इति विश्वः । शिक्षयन्शौचाचारसन्ध्यावन्दनादिकर्मसु नियोजयन् । क्षितिसुरःभूसुरः मध्यगेहः स्वतः अन्यशिक्षां अनवेक्ष्यैव निरन्तरंप्रतिदिनं समुचिताचरणेसमुचितस्य वर्णाश्रमयोग्यस्य कर्मणः आचरणे अनुष्ठानविषये चतुरंदक्षं अवेक्ष्यदृष्ट्वा मुदंसन्तोषं आयतअगमत् । ‘अय पय गतौ इत्यतो लङात्मनेपदं आयत आयेतां आयन्त’ ।। ३६ ।।",
  "3037": "सपटेति ।। अकिञ्चनवत्न विद्यते किञ्चन किमपि द्रव्यं यस्य सः अकिञ्चनः दरिद्रः । सइव । सपटखण्डम्पटस्य वस्त्रस्य खण्डः छिन्नैकदेशः पटखण्डः तेन सहितं यथा भवति तथा ।स्वविभवानुचितंस्वस्य स्वकीयस्य विभवस्य सम्पदः अनुचितं अननुसारि । क्वचित्कस्मिंश्चित् प्रदेशे । चरणादिकंएकाकिना इतस्ततः सञ्चरणं आदिः पूर्वो यस्य तत्तथोक्तम् । भुवनभर्तुःभुवनानां सर्वलोकानां भर्ता ईशिता राजेति यावत् भुवनभर्ता ‘भर्त्रेन्द्र इन ईशिता’ इति धनञ्जयः । तस्य वायोः स्वनिगूहनंस्वरूपाच्छादकं चरणादिकर्मेत्यन्वयः । सुरसभासुसुराणां देवानां सभासु संसत्सु कुतूहलंसन्तोषं आतनोत्अकरोत् । तनु विस्तार इति धातोः लङ् परस्मैपदं ‘अतनोत् अतनुतां अतन्वन्’ प्रथमपुरुषैकवचनम् । अहोआश्चर्यं इति । स्वल्पदेशराजापि स्वसंपदानुसारेण दिव्यकौशेयोर्णवस्त्रादिभिः स्वात्मानं अलङ्कृत्य बहुपरिवारजनयुतः सन् सर्वत्र सञ्चरति । अयं तु वायुनन्दनः सर्वलोकराजापि स्वराजत्वं आच्छाद्य दरिद्रवत् कुत्सितहस्तत्रयात्मकं पटैकदेशं प्रवाय कस्मिंश्चित् एव भूप्रदेशे एकाकी सन्नेव इतस्ततः सञ्चरति । इदं स्वस्वरूपाच्छादनं आश्चर्यं इत्युक्त्वा देवाः सन्तुतुषुः इति भावः ।। ३७ ।।",
  "3038": "अविरलैरिति ।। अशान्तिमान्शान्तिः उपशमः अस्यास्तीति शान्तिमान् न शान्तिमान् अशान्तिमान् । मंत्रौषधादिभिरपि अपरिहार्यविषवीर्यवानिति भावः । यः सर्पमयःसर्पात्मकः । ‘तादात्म्यार्थे विकारार्थे प्राचुर्यार्थे मयट् त्रिधा’ इत्यभिधानम् । असुरःदैत्यः अविरलैःविरलाः तनवः न भवन्तीति अविरलाः बहवः इति यावत् ‘पेलवं विरलं तनु’ इत्यमरः तैः अविरलैः । गरलोष्मभिःगरलं विषं‘क्ष्वेडस्तु गरलं विषम्’ इत्यमरःतस्य ऊष्मभिः बाष्पैः । ‘ग्रीष्मोष्मबाष्पऊष्माणः’ इति रत्नमाला । आकुलीकृतसमस्तजनःआकुलीकृतः भीषितः समस्तजनो येन सः तथोक्तः सन् । विचचारलोके सञ्चचार । ‘चर गतौ भक्षणे च इति धातोः लिट् परस्मैपदं चचार चेरतुः चेरुः’ । सःसर्पाकारो दैत्यः क्वचित्प्रदेशे वर्तमानं अमुं वासुदेवं निजघांसुःहन्तुमिच्छुः सन् उप समीपे ‘उपेऽधिके समीपे च’ इत्यभिधानम् । ससर्पप्रायात्’ । ‘सृप्लृ (सृप्) गतौ इत्यतो लिट् परस्मैपदं ससर्प ससृपतुः ससृपुः’ ।। ३८ ।।",
  "3039": "त्वरितमिति ।। सःसर्पासुरः त्वरितंशीघ्रं उद्यतविस्तृतमस्तकःवासुदेवपाददंशनाय उद्यतः उन्नमितः विस्तृतः प्रसारितः मस्तकः मूर्धा फण इति यावत् यस्य स तथोक्तः सन् । ‘मूर्धा ना मस्तकोऽस्त्रियाम्’ इत्यमरः । अविक्षतंविक्षतो न भवतीति अविक्षतः तं क्षतरहितमित्यर्थः । एनंवासुदेवं यदा प्रतिददंशदंशितवान् ‘दंश दशने इत्यतो लिट् परस्मैपदं ददंश ददंशतुः ददंशुः’ । तदा प्रभुपदारुणचारुतराङ्गुली-विहृतिपिष्टतनुःप्रभोः समर्थस्य वासुदेवस्य पदः पादः तस्य अरुणायाः रक्तायाः ‘अव्यक्तरागस्त्वरुणः’ इत्यमरः । चारुतरायाः अतिसुन्दरायाः अङ्गुल्याः विहृत्या क्रीडया पिष्टा चूर्णीकृता तनुः कायो यस्य सः तथोक्तः सन् प्रतताम श्रान्तोऽभूत् । ‘तमु (तम्) ग्लानौ’ लिट् परस्मैपदं तताम तेमतुः तेमुः ।। ३९ ।।",
  "3040": "गरुडेति ।। द्विजकुमारपदंद्विजस्य मध्यगेहस्य कुमारः सुतः तस्य पदं पादं प्रतिपन्नवान्प्राप्तः सःसर्पासुरः ममारमृतवान् । किं प्राप्त इव गरुडतुण्डमिवगरुडस्य गरुडपक्षिणः तुण्डं वदनमिव ‘वक्त्रास्ये वदनं तुण्डं’ इत्यमरः । सर्पः गरुडतुण्डं प्राप्य यथा मृतो भवति तथेति भावः । सुमनसःदेवाः ‘सुपर्वाणस्सुमनसः’ इत्यमरः । महतां सतां समुचितंयुक्तं इष्टंअभीष्टं दुष्टनिग्रहरूपत्वात् । इदं चरितंसर्पमयदैत्यहननरूपं कर्म । मनसा अपूजयन्सम्भावयाञ्चक्रुः । पूज पूजायामित्यतो लङ् परस्मैपदम् ।। ४० ।।",
  "3041": "गिरिशेति ।। यच्चरणरेणुःयस्य वासुदेवस्य चरणरेणुः यस्य चरणयोः अंघ््य्रोःपदङ्घ्रिश्चरणो स्त्रियाम्’ इत्यमरःरेणुः धूलिः ‘रेणुर्द्वयोस्त्रियां धूलिः’ इत्यमरः । गिरिशगुर्वमरेन्द्रमुखैःगिरिशः रुद्रः,गुरुः बृहस्पतिः,अमरेन्द्रः देवेन्द्रः ‘गिरीशो गिरिशो मृडः’ इत्यमरः । गिरिशश्च गुरुश्च अमरेन्द्रश्च गिरिशगुर्वमरेन्द्राः त एव मुखानि प्रधानाः एषां ते तथोक्ताः । ‘मुखं प्रधाने प्रारम्भे’ इति रत्नमाला । सुराधिपैःसुराणां देवानां अधिपैः नाथैः अधारिधृतः । ‘धृञ् (धृ) धारणे इत्यतः कर्मणि लुङात्मनेपदं अधारि अधृषाताम् अधृषत’ । छलमानुषःछलेन कुमतनिरासव्याजेन मानुषः मनुष्यावतारः‘छलन्तु स्खलितो व्याजः’ इति विश्वःसः वाय्वात्मकः वासुदेवः । क्षितिसुराङ्घ्र्य-भिवन्दनपूर्वकंक्षितिसुरस्य ब्राह्मणस्य अङ्घ्री चरणौ तयोः अभिवन्दनं नमस्कारः तदेव पूर्वकं पुरस्सरं यथा भवति तथा । अध्ययनंवेदपठनं विदधेचक्रे ‘डु धाञ् धारणपोषणयोः लिडात्मनेपदं दधे दधाते दधिरे’ । रुद्रादिवन्द्योऽपि वासुदेवः मनुष्यावतारत्वात् लोकशिक्षार्थं उपाध्यायं नत्वा वेदमधीतवान् इति भावः ।। ४१ ।।",
  "3042": "करतल इति ।। जनान्प्राकृतजनान् । विडम्बयतःअनुकुर्वतः अज्ञजनवत् अध्ययनादि कुर्वत इति यावत् । गुरोःजगद्गुरोः तस्यवासुदेवस्य मनसिहृदये सकलयासमस्तया विद्ययावेदविद्यया कलयाइतरकलाविद्यया सहसाकं करतलेपाणितले कन्दुकवत्वस्त्रात्मकं पिण्डारकं क्रीडासाधनवस्तु कन्दुकशब्देनोच्यते तद्वत् । सदासर्वस्मिन्नपि काले स्फुरितं खलुप्रतिभातं हि । कथं अरिधरेणओः चक्रस्य धरेण धारिणा । ‘अरिः पुमान्श्चक्रवाके रिपौ चक्रे तु न द्वयोः’ इति हलायुधः । सकलविद्या-प्रतिपाद्यश्रीनारायणेन समं सह‘साकं सार्धं समं सह’ इत्यमरः । सकलवेदादिविद्या-प्रतिपाद्यश्रीनारायणं च सदा करतलगतकन्दुकवत् स्वत एव उपाध्यायं विना जानत्येवतथापि अज्ञजनमोहनायैव अध्ययनं विदधे इति भावः ।। ४२ ।।",
  "3044": "पदमिति ।। जवेनवेगेन यियासितंयातुं इष्टं पदंस्थानम् । ‘पदं व्यवसितत्राणस्थानलक्ष्माङ्घ्रिवस्तुषु’ इत्यमरः । उदीर्य सङ्केतं कृत्वा एकं स्थलं मर्यादीकृत्य तत्स्थलं प्रति युगपदेव अस्मासु वेगेन धावत्सु सत्सु प्रथमतः तत्स्थलं यः प्राप्नोति सः अस्मासु अधिक इति सङ्केतं कृत्वेति भावः । द्रुतसखेषुद्रुताः धावन्तश्च ते सखायश्च द्रुतसखाः ‘राजाहः सखिभ्यष्टच्’ तेषु द्रुतसखेषु मध्ये द्रुतेति कर्तरि क्तः । सोऽयंवासुदेवः अयत्नतयान विद्यते यत्नः आयासः यस्य सः अयत्नः अयत्नस्य भावः अयत्नता तया अनायासेन इत्यर्थः । पुरस्सरःपुरोगन्ता ‘पुरोगाग्रेसरप्रष्ठाग्रतस्सरपुरस्सरा’ इत्यमरः । अभवत्इत्येतत्न विस्मयःआश्चर्यं न । हियस्मात् असौवासुदेवः मनोजवजित्मनसः जवं जयतीति मनोजवजित् । पवनःवायुः ननु निश्चय इत्यर्थः । ‘नभस्वद्वातपवनपवमानप्रभञ्जनाः’ इत्यमरः ।। ४४ ।।",
  "3045": "प्लवनेति ।। सःवासुदेवः प्लवनतेजसिस्थलविशेषे स्थित्वा अवधित्वेन सम्प्रतिपन्नस्थले यल्लङ्घनं तत्प्लवनं तस्मिन् तेजसि सामर्थ्ये तद्विषये इति यावत् । ‘तेजः प्रभावे दीप्तौ च’ इत्यमरः । सकलान् जनान्सखिजनान् केवलंअत्यन्तं तदाद्विजजन्मनि हन्तहर्षेण सुखेन न विजितवान् । किन्तु हनुमत्तनौहनुमदवतारे । प्रभुनिदेशकरःप्रभोः नाथस्य श्रीरामचन्द्रस्य निदेशः आज्ञा ‘निदेशः शासनं चाज्ञा’ इत्यमरःतां करोतीति करः । सःवायुः वालिसुतादिकान्वालिनः सुतः अङ्गदः स एव आदिः येषां ते वालिसुतादयः तान् वालिसुतादिकान् । समुद्रतरणादौ जिगाय ननुपराजितवान् ननु । ‘जि जये इत्यस्माल्लिट् परस्मैपदम् । जिगाय जिग्यतुः जिग्युः’ ।। ४५ ।।",
  "3046": "जलेति ।। जलविहारपराजयिभिःजलविहारे जलक्रीडायां पराजयः एषां अस्तीति पराजयिनः तैः जलक्रीडायां पराजितैः इत्यर्थः । सखिभिःवयस्यैः स्पृधास्पर्धया ईरितवारिपरिश्रितंईरितैः अञ्जलिभिः प्रक्षिप्तैः वारिभिः परितः समन्तात् श्रितं युक्तं अत एव आकुललोचनंआकुले उद्विग्ने इव स्थिते लोचने नयने यस्य तत् । स्मितंमन्दहासोपेतं अमुष्यवासुदेवस्य वदनंमुखं कञ्चन विभ्रमंशोभाविशेषं आदधेदध्रे । ‘विभ्रमः संशये भ्रान्तौ शोभायां च’ इति वैजयन्ती ।। ४६ ।।",
  "3047": "स इति ।। द्विजसूनुःद्विजस्य मध्यगेहस्य सूनुः तनयः । ‘आत्मजस्तनयः सूनुः इत्यमरः’ । सःवासुदेवः । प्रविहृतेषुक्रीडासु क्रीडार्थमिति यावत् तादर्थ्ये सप्तमीयम् । अयुगपत्युगपत् न भवतीति अयुगपत् पृथक् पृथक् इत्यर्थः । गतान्प्राप्तान् आत्मानं पातयितुं आयातान् । अशनकैःशीघ्रं युगपत्एकदा प्रकृताहवान्प्रकृतः उपक्रान्तः आरब्धः आहवः क्रीडायुद्धं यैः ते प्रकृताहवाः तान् । ‘सङ्ग्रामा-भ्यागमाहवाः’ इत्यमरः । बलिनःबलं एषां अस्तीति बलिनः बलवन्तः । सखीन्वयस्यान् शनकैःमन्दमेव निरपातयत् । कथंभूतः,अयत्नवान्यत्नः आयासो अस्या-स्तीति यत्नवान् स न भवतीति अयत्नवान् श्रमरहितः इत्यर्थः । अत एव सहसितःहसितेन मन्दहासेन सहितः । ‘पत्लृ पतन इत्यतः लङ् परस्मैपदम्’ ।। ४७ ।।",
  "3048": "ग्रहणेति ।। ग्रहणनिग्रहणेग्रहणस्य अन्येन कृतस्व-हस्तादिग्रहणस्य निग्रहणे विमोचनविषये । दृढेमोचयितुमशक्येग्रहणेअन्यहस्तग्रहणे च । गुरुभरोद्धरणादिविधौगुरुर्महान् भरो भारः ‘भरोऽतिशयभारयोः’ इत्यमरः । तस्य उद्धरणं भूमिस्थितगुरुपदार्थस्य ऊर्ध्वशिरःपर्यन्तं धारणमिति यावत्तदेव आदिः यस्य स तथोक्तः स चासौ विधिश्च व्यापारश्च गुरुभरणोद्धरणादिविधिः तस्मिन् । ‘विधिर्विधाने दैवे च’ इत्यमरः । पटौदक्षे इहअस्मिन् विभौवासुदेवविषये उपचारधियासिंहो देवदत्त इत्यत्र देवदत्ते सिंहगतक्रौर्यादिगुणवत्तया यं सिंह इति यथा अमुख्यधिया व्यवहारः तया उपचारधियापि अमुख्यबुद्ध्यापि भीमतुल्यकार्यकर्तारं दृष्ट्वा अयं वासुदेवः भीम इति नृणांजनानां ईरितंउक्तं वचनं ऋतं ननुसत्यमेव हि । ‘सत्यं तथ्यमृतं सम्यक्’ इत्यमरः । अयं भावः,वासुदेवः यः कश्चित् स्वस्य हस्तादिकं गृह्णाति चेत् आशु मोचयति । स्वयं गृह्णाति चेत् न कश्चिन्मोचयति । गुरुपाषाणादिकं अयत्नेन उद्धरति एवं भीमसदृशकर्माणं दृष्ट्वा जनः सोऽयं साक्षात् भीम इति उपचारबुद्ध्यापि अब्रवीत् तत्सत्यमेव । वस्तुगत्या अस्यैव भीमत्वादिति ।। ४८ ।।",
  "3049": "विहरतीति ।। पूगवनान्वयजः पूगवनाख्ये अन्वये कुले जायत इति पूगवनान्वयजः । ‘कुलान्यभिजनान्वयौ’ इत्यमरः । सः द्विजःउपाध्यायः । इतिपूर्वोक्तप्रकारेण । विहरतिक्रीडमाने स्फुटंसम्यक् न पठतिवेदाध्ययनं अकुर्वति भोजनादिकमुद्दिश्य । स्वगृहगामिनिस्वमन्दिरं प्रति गामिनि गमनशीले च । अद्रुतंशनैः आयतिआगच्छति । जगद्गुरौ तत्रतस्मिन् वासुदेवे तद्विषय इति यावत् । न परितुतोषसन्तुष्टो नाभूत् किल । ‘तुष तुष्टौ इत्यतो लिट् परस्मैपदं तुतोष तुतुषतुः तुतुषुः’ । किलशब्दः उपाध्यायस्य अपरितोषः तन्माहात्म्याज्ञानमूलकः इति अर्थं वदति ।। ४९ ।।",
  "3050": "अथेति ।। अथवासुदेवे वेदपठने उदासीने सति कदाचनकस्मिंश्चित् दिवसे सःउपाध्यायः कुपितः सन् । अध्ययनान्तरेअध्ययनस्य वेदपठनस्य अन्तरे मध्ये वेदपठनकाल इत्यर्थः । अन्यमनस्विनंअन्यस्मिन् विषये मनः अस्यास्तीति अन्यमनस्वी तंअन्यमनस्विनं वासुदेवं इति अवदत् । ‘वद व्यक्तायां वाचि इत्यतो लङ् परस्मैपदम्’ इति । कथं,हे शठव्याजयुक्त ‘निकृतस्त्वनृजः शठः’ इत्यमरः । तेतव सखिभिः वयस्यैः समंसह किमितिकिमर्थमेवं नो पठसि नाधीषे । नित्यंप्रतिदिनं उदासितधीःपठनविषये उदासिता उदासीना धीः बुद्धिः यस्य स तथोक्तः किमिति वर्तसे इति शेषः ।। ५० ।।",
  "3051": "गुणनिकेति ।। हे उपाध्याय । चरणादिकगोचराचरणः पादः ऋचश्चतुर्थांश इति यावत् स एव आदिः यस्य अर्धर्चादिरूपस्य वेदवाक्यस्य सः चरणादिकः स एव गोचरः विषयो यस्याः सा तथोक्ता । गुणनिकागुणनं पुनः पुनरुच्चारणमिति यावत् । मम हृद्दयिताहृदः हृदयस्य दयिता प्रिया । न भवति इति एवं अमुनावासुदेवेन उदिते सति । धरणीसुरःभूसुरः उपाध्यायः इत्यवदत् । कथं विशारदवादप्रज्ञावानिव वादो यस्य सः विशारदवादः तस्य संबुद्धिः हे विशारदवाद । त्वं उपरिइदानीं पठ्यमानात् वर्गात् उपरि विद्यमानं वर्गं यथेप्सितंस्वेच्छानुसारेण वदपठ । इति पादार्धर्चादिरूपेण वेदगुणनं तव प्रियं न चेत् तर्हि अतिप्रज्ञावान् त्वं पठ्यमानवर्गात् उपरितनवर्गस्थसंहितां पदं क्रमं वा स्वेच्छानुसारेण वद इत्युपाध्यायोऽवददिति भावः । ‘वद धातोर्लोट् परस्मैपदं वद वदतात् वदतं वदत’ ।। ५१ ।।",
  "3052": "सकलेति ।। सकललक्षणशिक्षणमूलभूःसकलानि च तानि लक्षणानि वेदोच्चारणलक्षणानि च सकललक्षणानि तेषां शिक्षणस्य ज्ञानस्य मूलभूः उपत्तिस्थानभूतं वेदोच्चारणे यानि लक्षणानि तानि सर्वाणि एतद्वेदोच्चारणेनैव शिक्षितानि इति भावः । स्खलनोज्खितंस्खलनेन स्वरवर्णादिव्यत्यासेन उज्खितं रहितम् । अस्यवासुदेवस्यश्रुतिसमामननंश्रुतेः वेदस्य समामननं सम्यक् वर्गशः आमननं उच्चारणम् । ‘श्रुति स्त्री वेद आम्नायः’ इत्यमरः । न केवलं गुरोःउपाध्यायस्य,किन्तु सुमनसांदेवानामपि तत्रवासुदेवे कुतूहलं व्यधात् खलु । ‘डु धाञ् धारण पोषणयोः इत्यतो लुङ् परस्मैपदम् । अधात् अधाताम् अधुः’ ।। ५२ ।।",
  "3053": "प्रियेति ।। सःवासुदेवः कदाचन विजनेजनरहिते एकान्ते विपिनेवने । ‘अटव्यरण्यं विपिनं’ इत्यमरः । प्रियवयस्येन सह वर्तमानस्सन्निति शेषः । दुःसहांसोढुमशक्यां सहजामपिजन्मारभ्य अनुवर्तमानामपि तदानीं आविर्भूतां प्रिय-वयस्यशिरोगुरुवेदानां,प्रियः स्वस्य प्रीतिविषयश्चासौ वयस्यः समानवयस्यश्च प्रियवयस्यः तस्य शिरसि विद्यमानां गुर्वीं महतीं बहुलामिति यावत् । वेदनां शूलां ‘स्निग्धो वयस्यः सवया’ इत्यमरः । श्रवणगोचरितेनश्रवणे श्रोत्ररन्ध्रे गोचरितेन विहितेन । ‘कर्णशब्दग्रहौ श्रोत्रं श्रुतिः स्त्री श्रवणं श्रवः’ इत्यमरः । मुखवायुनामुखस्य वायुना फूत्काररूप-\nवायुना अशमयत्नाशयामास । ‘शम उपशम इत्यतो लङ् परस्मेपदम्’ । वयस्यो गुरुपुत्र इति प्रवादः ।। ५३ ।।",
  "3054": "अधिगतेति ।। अमुनावासुदेवेन । सकृत्एकवारं‘सकृत् सहैकवारे च’ इत्यमरः । श्रुताउपाध्यायमुखात् श्रुता । प्रकटभागवती प्रकटं स्फुटं भगवतः इयं भागवती भगवत्स्वरूपप्रतिपादिकेति भावः । इयं श्रीमन्नारायणोपनिषदितिभावप्रकाशिकायां नारायणपण्डिताचार्यैः व्याख्यातम् । उपनिषच्चश्रीमदैतरेयोपनिषदपि । अधिगताप्राप्ताइति न विस्मयःआश्चर्यं न । उपाध्यायेन मूलादारभ्य परिसमाप्तिपर्यन्तं एकवारं निगदिता उपनिषत् अनेन प्राप्ता इति आश्चर्यं न भवतीति भावः । कुतः जात्वपिकदाचिदपि । न श्रुताःअश्रुताः । शतशःबह्व्यः श्रुतयः वेदाः अमुना प्रतिभयास्वरूपप्रज्ञया अधिगताः ननुप्राप्ता हि । अश्रुतप्रतिबोद्धुः अस्य न श्रुताधिगमो विस्मयः इति भावः ।। ५४ ।।",
  "3055": "साक्षादिति ।। अथऐतरेयोपनिषत्पठनकाले । सः विभुःसमर्थः । विजनेरहसि । ‘विविक्तविजनच्छन्ननिःशलाकास्तथा रहः’ इत्यमरः । ऐतरेय्याःइतरायाः इतरानामिकायाः कस्याश्चित्स्त्रियः अपत्यं पुमान् ऐतरेयः महिदासाभिधः । ऐतरेयेण दृष्टा ऐतरेयी तस्याः उपनिषदः । पाठच्छलेनउपाध्यायात् पाठस्य अध्ययनस्य छलेन व्याजेन अध्यापकायउपाध्यायाय । ‘उपाध्यायोऽध्यापकः’ इत्यमरः । साक्षात्प्रत्यक्षं स्पष्टमिति यावत् । ‘साक्षात्प्रत्यक्षतुल्ययोः’ इत्यमरः । अर्थरसान्सिद्धान्त-तरहस्यान् इति यावत् । ब्रुवाणःकथयन् । ‘रसस्सारो वरः श्रेष्ठः’ इत्यभिधानम् । उचितांउपाध्यायस्य योग्याम् । विमोक्षबीजंविमोक्षस्य मुक्तेः बीजं कारणम् । ‘हेतुर्ना कारणं बीजं’ इत्यमरः । गोविन्दभक्तिंगोविन्दे वेदप्रतिपाद्ये विष्णौ भक्तिं महात्म्य-ज्ञानपूर्वकदृढस्नेहम् । गुरुदक्षिणां विततारददौ ।‘विपूर्वकात् तॄ प्लवनतरणयोः इति धातोः लिट् परस्मैपदं विततार वितेरतुः वितेरुः’ । श्रीमन्महैतरेयोपनिषदर्थकथनेन तस्य योग्यतानु-सारेण विष्णौ भक्तिं उपाध्यायस्य उत्पादयामास । सा एव तस्य गुरुदक्षिणा अभूत् इति भावः । ‘वसन्ततिलकावृत्तं ज्ञेयम् । उक्तम् वसन्ततिलकं तभजाजगौगः’ इति तल्लक्षणात् ।। ५५ ।।",
  "3056": "अयीति ।। तदागुरुकुलवाससमाप्तिसमये । अयि स्वामिन्नाथ त्वं दुष्टान्दुर्जनान् दमय दमयनिराकुरु निराकुरु । स्वान्स्वकीयान् प्रमदयन्सन्तोषयन् । गूढान्नैर्गुण्यवादिभिः निगूहितान् आच्छादितान् विष्णोः गुणान् अचिरात्शीघ्रं व्यक्तंस्पष्टं कथय कथयवर्णय वर्णय अयि इत्यव्यम् । कोमलामन्त्रणेन प्रार्थनावाचकम् । दमयेत्यादिद्विर्वचनमादरद्योतकम् । ‘दमु उपशम इत्यतो लोट् परस्मैपदं दमय दमयतं दमयत’ । ‘कथय कथयतं कथयत’ । इतिएवं अनुसरतांप्रार्थनां कुर्वतां सुमनसांदेवानां आनन्दंसुखं तन्वन्कुर्वन् । त्रिभुवनगुरुःत्रयाणां भुवनानां समाहारः त्रिभुवनं त्रिभुवनस्य गुरुःसःवासुदेवः ब्राह्मणगुरोःब्राह्मणश्चासौ गुरुश्च ब्राह्मणगुरुः ब्राह्मणानां गुरुर्वा तस्मात् उपाध्यायात् इत्यर्थः । अनुज्ञांस्वाभिप्रेतकार्यं कर्तुमिति शेषः । आदत्तस्वीकृतवान् । ‘आङ्पूर्वक डु दाञ् दान इत्यतो लङात्मनेपदम् । आदत्त आददातां आददत’ । गुरुकुलवाससमाप्तिसमये देवाः वासुदेवसमीपं आगत्य हे स्वामिन् लोकानुकरणेन अलं,शीघ्रं अवतारप्रयोजनं कुरु इति प्रार्थितवन्तः । ततः सः गुर्वाज्ञां गृहीत्वा स्वगृहं प्रति ययौ इति भावः । शिखरिणीवृत्तम् । ‘रसैरुद्रैश्छिन्ना यमनसभलागः शिखरिणी’ इति तल्लक्षणात् ।। ५६ ।।\n।। इति श्रीसुमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां तृतीयः सर्गः ।।\n",
  "4001": "अथेति ।। अथ गुरुकुलवाससमाप्त्यनन्तरम् । विशारदःविदग्धः एषः वासुदेवः । सल्लोकदयासुधार्द्रया सन्तश्च ते लोकाः जनाश्च सल्लोकाः सल्लोकेषु दया सल्लोकदया । सैव सुधा अमृतं सल्लोकदयासुधया आर्द्रया क्लिन्नया । सदागमस्तेन-निरासकामया सन्तः निर्दोषाश्च ते आगमाः वेदादिशास्त्राणि च तेषां स्तेनः तस्करः । ‘चौरैकागारिकस्तेनदस्युतस्करमोषकाः’ इत्यमरः । तस्य निरासे कामः इच्छा यस्याः सा तथोक्ता तया । रमावरावासभुवा रमायाः लक्ष्म्याः वरः उत्तमः हरिः तस्य आवासस्य निवासस्य भूः स्थानं तया । श्रीहरिः सर्वदा तद्धृदये तिष्ठतीति भावः । एवंभूतया विशालया महत्या ‘विशालं पृथुलं महत्’ इत्यमरः । बह्वर्थविषयकारिण्या इति यावत् । आत्मनः स्वस्यधिया अन्तःकरणेनअचिन्तयत् विचारं कृतवान् । ‘चिति स्मृत्यां इत्यतो लङ् परस्मैपदं अचिन्तयत् अचिन्तयतां अचिन्तयन्’ । सर्गसमाप्तिपर्यन्तं प्रायः वंशस्थविलं वृत्तम् । वदन्ति वंशस्थविलं जतौ जरावितितल्लक्षणात् ।। १ ।।",
  "4002": "विचारप्रकारमेव आह - अनन्येति ।। यस्मात्कारणात् अनन्यसङ्गात् अन्यस्मिन् भगवदितरविषये सङ्गः आसक्तिः अन्यसङ्गः विषयभोगः इति यावत् । अन्यसङ्गस्य अभावः अनन्यसङ्गः विषयासक्त्यभावः इत्यर्थः । तस्मात् हरेः श्रीनारायणस्य गुणसङ्गिता गुणेषु जगत्कर्तृत्वादिषु सङ्गिता आसक्तिः घटत इति शेषः । विषयवैराग्ये सत्येव हरिमहिमाश्रवणमननादौ आदरो युज्यते नान्यथेति भावः । जनस्य विशिष्टचेष्टितं तु,विशिष्टानां उत्तमानां चेष्टितं तु कर्मानुष्ठानमेव । ‘तु स्याद्भेदेऽवधारणे’ इत्यमरः । मानं प्रमाणं भवतीति शेषः । सर्वे जनाः शिष्टाचारमेव प्रमाणीकृत्य कर्मानुष्ठाने प्रवर्तन्ते इति भावः । ‘यद्यदाचरति श्रेष्ठस्तत्तदेवेतरो जनः’ इत्युक्तेः । अस्मात् शिष्टाचारस्य प्रमाणत्वात् अहं पारमहंस्यं परमहंसानां यतीनां संबन्धी पारमहंस्यः तं आश्रमं भजन् स्वीकुर्वन् सन् । निजं मम स्वभावभूतं असङ्गं विषयासक्त्यभावं प्रकटीकरोमि सर्वेषां जनानां प्रदर्शयामि । प्रकटीति च्विप्रत्ययान्तमव्ययम् । विषयासक्त्यभावे सत्येव हरिमाहात्म्य-श्रवणादौ आसक्तिर्घटते न अन्यथा । मम तु विषयासक्त्यभावः स्वभाव एव । किन्तु शिष्टाचारमेव प्रमाणीकृत्य सत्कर्मानुष्ठाने प्रवर्तमानानां जनानां विषयवैराग्यं प्रदर्शयितुं यत्याश्रमं स्वीकरिष्य इति भावः ।। २ ।।",
  "4003": "यत्याश्रमस्वीकारे निमित्तान्तरमाह - ममेति ।। अपरथा यत्याश्रमस्वीकाराभावे । प्रभोः भगवद्वेषिशिक्षणे समर्थस्य मम विष्णुं द्विषत्सु मायावादिप्रभृतिषु यत् अदण्डधारणं दण्डस्य जिह्वाच्छेदादिरूपशिक्षणस्य । ‘दण्डोऽस्त्री शासने राज्ञां हिंसायां लगुडे वने’ इति वैजयन्ती । अधारणं अकरणं न शोभते हि न युज्यते हि । तर्हि क्रियतां द्वेषिणां शिक्षणं इत्यत आह- हरिस्वसेति । यत् यस्मात् कारणात् । ‘यत्तद्यतस्ततो हेतौ’ इत्यमरः । हरिस्वसा हरेः श्रीकृष्णस्य स्वसा भगिनी दुर्गा असद्भिदे असतां विष्णुद्वेषिणां भिदे निरासाय अचिरात् शीघ्रं भवेन्ननु अवतरिष्यति ननु । अतः विष्णुद्वेषिदण्डस्य दुर्गया करिष्यमाणत्वात् अहं च अहमपि दण्डधारकः दण्डस्य कर्ता नास्मि न भवामि । अयं भावः । श्रीहरिद्वेषिणां देहादिदण्डनं कार्यमेव । तदपि शीघ्रमेव दुर्गया करिष्यते । तथा करिष्यमाणं शिक्षणं मया इदानीं न कार्यमेव । समर्थेन दण्डधारणयोग्याश्रमस्थितेन मया शिक्षां अकृत्वा च न स्थातव्यं प्रत्यवायप्राप्तेः । अतः दण्डधारणायोग्यं प्रत्यवायानापादकं यत्याश्रमं स्वीकरिष्य इति अचिन्तयदिति पूर्वेणान्वयः ।। ३ ।।",
  "4004": "विचिन्तयन्निति ।। अनन्तचिन्तकः अनन्तस्य भगवतः हरेः चिन्तकः सदा ध्यानकर्ता । असौ वासुदेवः इत्थं पूर्वोक्तप्रकारेण विचिन्तयन् विचारयन् । अथ अनन्तरं समस्तसन्यासनिबद्धनिश्चयः समस्तस्य गृहक्षेत्रादेः संन्यासे परित्यागे निबद्धः निरूढः दृढ इति यावत्निश्चयः निर्णयः यस्य स तथोक्तः सन् । अनुज्ञार्थं हरेरनुज्ञां स्वीकर्तुं समस्तसंव्यापिनं समस्ते सर्वस्मिन् जगति संव्यापिनं सम्यक् व्याप्तुं शीलं अस्यास्तीति संव्यापी तम् । आत्मदायगं आत्मनः स्वस्य दाये क्षेत्रादौ गच्छति विद्यत इति आत्मदायगः तं हरिं अनमत् नमस्कृतवान् । ‘णमु प्रह्वत्वे शब्दे चेत्यतो लङ् परस्मैपदं अनमत् अनमतां अनमन्’ इति ।। ४ ।।",
  "4005": "निजेति ।। तदा गृहादिषु नमस्कारकाले । निजे स्वकीये जने पित्रादिजने,हे वासुदेव ‘किं किमुद्दिश्य नमसि नमस्करोषि’इति एवं पृच्छति सति तं निजजनं प्रति स्ववस्तुप्रणतिं स्वेषु स्वकीयेषु वस्तुषु पदार्थेषु प्रणतिं नमस्कारं व्यधाम् कृतवान् । ‘डु धाञ् धारणपोषणयोः लुङ् परस्मैपदं व्यधां व्यधाव व्यधाम’ । इति एवं ब्रुवन् प्रत्युत्तरं वदन् । अत्र स्ववस्तुशब्देन मुख्यतः स्वस्वामिभूतं मुख्यं वस्तु परब्रह्मैव अभिप्रेतम् । तस्मै प्रणतिं व्यधामिति अभिप्रायं प्रकटयन् अमुख्यया वृत्या वस्तुशब्देन धनक्षेत्रादिपदार्थस्यापि वाच्यत्वात् तत्प्रणतिं व्यधामिति ब्रुवन्निव पृच्छतां प्रत्युत्तरं दत्वा । जगद्गुरुः स्वयं जगतां सकलजनानां गुरुरपि गुरोः अन्वेषणवान् अन्वेषणं मार्गणं अस्यास्तीति अन्वेषणवान् यत्याश्रमं गृहीतुं गुरुं विचारयन् इति यावत् । जगाम किल गतवान् हि । ‘गम्ऌ गतावित्यस्मात् लिट् परस्मैपदं जगाम जग्मतुः जग्मुः’ । वायुर्हि भगवदितरस्य सर्वस्यापि गुरुः । अतः एतस्य गुरुविचारणं लोकानुकरणार्थमेवेति सूचयति । किलशब्देन लोकविडम्बनस्य प्रयोजनमाह । अखिललोकशिक्षक इति । अखिललोकानां देवादीनां शिक्षकः अनुशासक इति । अयं भावः । अज्ञस्य गुर्वपेक्षा । न चायं अज्ञः । तथापि ज्ञानिनां देवादीनां मनुष्यादिजन्मसु सुखज्ञानादिगुणानप्रकाश्य अज्ञानिवत् गुरुमुखात् श्रवणादिकं कर्तव्यमिति लोकशिक्षार्थमेव गुरुं अन्वेषणं कर्तुं जगाम इति । तच्चोक्तं ‘धर्मो हि सर्वविदुषामपि दैवतानां प्राप्ते नरेषु जनने नरवत्प्रवृत्तिः । ज्ञानादिगूहनमुताध्ययनादिरत्र’ इति ।। ५ ।।",
  "4006": "यतिरिति ।। तस्मिन् काले भुवि भूमौ यतात्मा यतः निगृहीतः आत्मा मनो येन सः यतात्मा । ‘अत्मा देहो मनो ब्रह्म’ इति विश्वः । विभूषणः विगतं कुण्डलादिविभूषणं यस्मात् स विभूषणः । भूरिविरक्तिभूषणः भूरिः भूयसी विरक्तिः वैराग्यं भूषणं यत्याश्रमयोग्यालङ्कारः यस्य स तथोक्तः । एवंभूतः कश्चन यतिः सन्यासी अभवत् । जनः शुचिं मनोवाक्वायकर्मभिः शुद्धम् । शुचिः शुद्धेऽनुपहते’ इति विश्वः । यं यतिं नाममात्रात् नामैव नाममात्रं तस्मात् शब्दत एव इति भावः । ‘अल्पे च परिमाणे स्यान्मात्रं कार्त्स्न्येऽवधारणे’ इत्यमरः । अच्युतप्रेक्षं नोदाहरत् किन्तु स्फुटं सम्यक् अर्थतोऽपि अच्युतप्रेक्षशब्दार्थवत्तयापि अच्युतप्रेक्षनामानं उदाहरत् अन्ववदत् । अच्युतप्रेक्ष इति डित्थादिशब्दवत् सङ्केतिकं नाम तस्य न भवतिकिन्तु अच्युतस्य हरेः प्रेक्षा ज्ञानं यस्य स अच्युतप्रेक्ष इति सार्थकं नाम तस्य यतेरिति भावः । ‘प्रेक्षोपलब्धिश्चित्संवित्प्रतिपज्ज्ञप्ति-चेतनाः’ इत्यमरः । अनेन शुद्धत्वं मनोनिग्रहः वैराग्यं भगवज्ज्ञानं इत्येते सन्यासिनो विहितगुणाः । अस्मिन् अच्युतप्रेक्षे सन्तीति तस्य सन्यासं दातुं अधिकारोऽस्ती-\nत्युक्तं भवति ।। ६ ।।",
  "4007": "पुरेति ।। एषः अच्युतप्रेक्षनामा यतिः । पुरा पूर्वजन्मनि यतिः सन् । मधुकृत्प्रवृत्तिमान् मधुकृत् मधुकरः भ्रमरः तस्य प्रवृत्तिरिव प्रवृत्तिः अस्यास्तीति मधुकृत्प्रवृत्तिमान् । भ्रमरो यथा तत्र तत्र अनेकपुष्परसपानेन वर्तते तथा अयमपि गृहे गृहे स्वयोग्यानेकभिक्षान्नं अश्नन् वर्तमान इति भावः । ‘मधुव्रतो मधुकरो मधुलिण्मधुपालिनः’ इत्यमरः । तादृशः सन् । कृष्णाकरसिद्धशुद्धिमद्वरान्नभुक्त्या कृष्णायाः द्रौपद्याः करः हस्तः तेन सिद्धं निष्पन्नं कृतपाकमिति यावत् । शुद्धिः पावित्र्यं अस्यास्तीति शुद्धिमत् । द्रौपदीकरकृतत्वादेव पवित्रमित्यर्थः । अत एव वरं उत्तमं अन्नं भिक्षया लब्धं ओदनं तस्य भुक्त्या भोजनेन । कृष्णायाः करः कृष्णाकरः । कृष्णाकरेण सिद्धं कृष्णाकरसिद्धम् । वरं च तत् अन्नं च वरान्नम् । शुद्धिमच्च तत् वरान्नं च शुद्धिमद्वरान्नम् । कृष्णाकरसिद्धं च तत् शुद्धिमद्वरान्नं च तस्य भुक्तिः तया कृष्णाकरसिद्धशुद्धिमद्वरान्नभुक्त्या । विशोधितात्मा विशोधितः पवित्रीकृतः आत्मा देहो मनश्च यस्य स तथोक्तः । पाण्डवालये पाण्डवानां आलयः गृहं यस्मिन्देशे स पाण्डवालयः तस्मिन् हस्तिनावतीपुरादौ पाण्डवदेशे । कांश्चित् परिवत्सरान् संवत्सरान् मुदा सन्तोषेण चचार । किलइत्यनेन एवं एतत् प्रसिद्धं\nअस्तीति सूचयति । पूर्वजन्मनि यतिरेषः भिक्षाचरणनियमवान् सन् द्रौपदीदत्त-भिक्षान्नभोजनेन निर्मलीकृतदेहान्तःकरणः सन् कतिपयवर्षेषु मुदा पाण्डवदेशे सञ्चारं कुर्वन् अभूदिति भावः ।। ७ ।।",
  "4008": "अभूदिति ।। यतेः अच्युतप्रेक्षस्य क्रमागतात् क्रमेण आगतात् प्राप्तात् विप्रतिसारतः पश्चात्तापात् ‘पश्चात्तापोऽनुतापश्च विप्रतीसार इत्यपि’ इत्यमरः । कुशास्त्राभ्यसनं कुत्सितं च तत् शास्त्रं च कुशास्त्रं मायिशास्त्रम् । ‘पापकुत्सेषदर्थे कु धिङ् निर्भर्त्सननिन्दयोः’ इत्यमरः । तस्याभ्यसनं श्रवणमननादिरूपाभ्यासः असकृदावर्तनम्पातकं अधःपातकारणं नाभूत् मायिप्रणीतकुत्सितशास्त्रश्रवणादिकं नित्यनिरयपातकारणमपि अस्य पातकारणं नाभूत् । कुतः । श्रीमध्वशास्त्रश्रवणानन्तरं उत्पन्नपश्चात्तापेन पातक-निवृत्तिसंभवादिति भावः । अत्र दृष्टान्तमाह—यथेति । मुरद्विषः मुरनामकासुरस्य द्विट् द्वेषी तस्य श्रीयादवकृष्णस्यपदाम्बुजे पदं पादः अम्बुजं कमलमिव तस्मिन् । व्याधवरस्य जरानाम्नो व्याधश्रेष्ठस्य कुशस्त्राध्यसनं कुशस्त्रस्य बाणस्य अध्यसनं क्षेपणं कुशस्त्राध्यसनं तस्य व्याधस्या पश्चात्तापात् यथा गर्हितं पातककारणं नाभूत्,तथेति पूर्वेणान्वयः । अयं अत्र कथासङ्ग्रहः । सर्वयादवानां स्वर्गगमनकाले अश्वत्थमूले उपविष्टस्य श्रीकृष्णस्य अतिरक्ते पादतले पक्षीति भ्रान्त्या जरानामको व्याधः शरं चिक्षेप । अनन्तरं तत्समीपं आगत्य श्रीकृष्णं दृष्ट्वा पश्चात्तापं कृतवान् । तेन कुत्सितं शरक्षेपणकर्म पापकारणं नाभूदिति ।। ८ ।।",
  "4009": "विनीतमिति ।। गुरुः अच्युतप्रेक्षस्य गुरुः । कदाचित् कस्मिंश्चित् दिवसे । निजां स्वकीयां मृतिं मरणं उपगतां समीपे आगतां विदित्वा ज्ञात्वा समीपवर्तिनं मरणकालं ज्ञात्वा इत्यर्थः । विनीतं वश्यं ‘वश्यः प्रणेयो निभृतविनीतप्रश्रिताः समाः’ इत्यमरः । विनयोपेतमिति यावत् । आम्नायशिरोविशारदं आम्नायाः वेदाः ‘श्रुतिः स्त्री वेद आम्नायस्त्रयी धर्मस्तु तद्विधिः’ इत्यमरः । तेषां शिरांसि शीर्षस्थानीयाः उपनिषदः इत्यर्थः । तासु तदर्थविचारे विशारदं विचक्षणम् । सदा तत्त्वमेव भगवत्स्वरूपमेव प्रबुभुत्सुं प्रकर्षेण सामर्थ्येन बोद्धुमिच्छन्तं तं स्वशिष्यं अच्युतप्रेक्षंउपह्वरे एकान्ते । ‘उपह्वरे समीपे स्यादेकान्ते च रथे पुमान्’ इति विश्वः । आदरात् स्नेहात् गिरं वाचं ऊचे अब्रवीत् । ‘वच परिभाषण इत्यतो लिडात्मनेपदंऊचे ऊचाते ऊचिरे’ ।। ९ ।।",
  "4010": "किमुवाच इत्यत आह अहमित्यादिना ।। सुव्रत शोभनानि व्रतानि विष्णुपञ्चकादीनि यस्य सः सुव्रतः तस्य संबुद्धिः हे सुव्रतस्वयं साक्षात् ब्रह्म इति चितिः ज्ञानम् । चिती संज्ञान इति धातोः । यदा स्फुटं सम्यक् विजृम्भेत परिपक्वं भवेत् तदा मत्परं मत् मत्तः परं व्यतिरिक्तं किञ्चित् नास्ति । इति एवं,इह तत्त्वविषये मायासमयोपपादितं मायायाः अज्ञानस्य समयः सिद्धान्तः । समयाः शपथाचारकाल-सिद्धान्तसंविदः’ इत्यमरः । तस्मिन् उपपादितं समर्थितं प्रमेयमिति शेषः । मा विश्वसीः अत्र प्रमेये विश्वासं मा कार्षीः । ‘विपूर्वकात् श्वस प्राणन इति धातोर्लुङ् परस्मैपदं अविश्वसीः अविश्वसिष्टं अविश्वसिष्ट’ । कथंभूतं प्रमेयम्,निरन्वयं निर्गतः अन्वयः उपपत्यादिलिङ्गं यस्मात् तं निरन्वयम् । हेतुगर्भमिदं विशेषणम् । उपपत्यादयस्तु ‘उपक्रमोपसंहाराव-भ्यासोऽपूर्वता फलम् । अर्थवादोपपत्ती च लिङ्गं तात्पर्यनिर्णये’ इत्यत्रोक्ताः ज्ञेयाः ।। १० ।।",
  "4011": "यदिति ।। हे सौम्यशान्तरूपउपास्तिचोदितं उपास्तये उपासनाय चोदितं मायावादिनोक्तं यत् आत्मैक्यं आत्मनां जीवानां ऐक्यं ब्रह्मणा अभेदः । ‘आत्मा यत्ने धृतौ जीवे’ इति भास्करः । तत् जीवब्रह्मैक्यं मे मम गुरोरपि अपरोक्षतां प्रत्यक्षविषयतां न गतं न प्राप्तं न केवलं मम गुरोरेव किन्तु पुरातनानामपि मम गुरोः सकाशात् पूर्वेषामपि ज्ञानिनां कुत्रचित् कस्मिंश्चित् जीवे जीवब्रह्मैक्यं अपरोक्षतां न गतम् । ततश्च आत्मैक्यस्य साक्षात्कारागोचरत्वात् युक्तयादिरहितत्वाच्च । मुकुन्दं सर्वेषां जीवानां मोक्षप्रदं अत्यन्तभिन्नमिति यावत् । हरिं मुदा सन्तोषेण प्रसन्नबुद्धिस्सन् इति भावः ।\nसंविदे तत्त्वज्ञानाय भज उपास्व । ‘भज सेवायां इत्यतो लोट् परस्मैपदं भज भजतं\nभजत’ इति ।। ११ ।।",
  "4012": "इतीति ।। वचस्विनि चतुरवचने । स्व एव स्वकः स्वार्थे कः तस्मिन् । ‘आत्मीये स्वोऽस्त्रियां धने’ इति विश्वः । गुरौ इति इत्थं इदं पूर्वोक्तं वचः वचनं ‘भाषितं वचनं वचः’ इत्यमरः । आदिश्य उपदिश्य अन्यं लोकं परलोकं ईयुषि सति गते सति मृते सतीति यावत् । अथ अनन्तरं सः अच्युतप्रेक्षः गुरोः गिरं मुकुन्दं भज इत्युक्तां वाचं मुहुः पुनः पुनः आलोच्य विचार्य अन्ततः करोम्येवेति निश्चित्य रूप्यपीठालयं रूप्यपीठं रजतपीठपुरं आलयो यस्य स तथोक्तः तं इन्दिरावरं इन्दिराया लक्ष्म्याः वरं पतिं अनन्तेश्वरम् । इन्दिरापतिं इति क्वचित् पाठः । असेवत अभजत् । ‘सेव् सेवने इत्यस्माल्लङात्मनेपदं असेवत असेवेतां असेवन्त’ इति ।। १२ ।।",
  "4013": "सुभक्तिनेति ।। परं सर्वोत्तमम् । ‘दूरानात्मोत्तमाः पराः’ इत्यमरः । हरिं बुभुत्सुना ज्ञातुं इच्छता सुभक्तिना सु अतिशयिता भक्तिः यस्य सः सुभक्तिः तेन सुभक्तिना । तेन अच्युतप्रेक्षेण तत्र रजतपीठपुरे निषेवितः नितरां सेवितः भक्तवत्सलः भक्तेषु स्निग्धः ‘स्निग्धस्तु वत्सलः’ इत्यमरःसः अनन्तेश्वरः पुरुषं कञ्चन पुरुषं प्रविष्टः सन् हे अच्युतप्रेक्ष त्वं भविष्यतः कालान्तरे आगमिष्यतःशिष्यवराद्धि शिष्येषु उत्तमादेव हि । ‘हि हेताववधारणे’ इत्यमरः । मां विद्धि जानीहि इति अभ्यधात् अब्रवीत् । ‘विद ज्ञान इत्यतो लोट् परस्मैपदं विद्धि वित्तात्,वित्तं वित्त’ । अभिपूर्वकात् डु धाञ् धातोः लुङ् परस्मैपदं अधात् अधातां अधुः’ । अयं भावः । ‘हे अच्युतप्रेक्ष मद्विषयतत्त्वज्ञानार्थं त्वया सेवितोऽहं परितुष्टोऽस्मि । मत्प्रसादादेव उत्तमः शिष्यो भविता । तदुक्तप्रकारेणैव मां जानीहि’ इति अब्रवीत् इति ।। १३ ।।",
  "4014": "प्रतीक्षमाणमिति ।। सतां सज्जनानां गुरुः ज्ञानोपदेष्टा कारणमानुषाकृतिः कारणेन निमित्तेन मानुषस्य आकृतिः देहो यस्य स तथोक्तः । सः वासुदेवः तं हरिकृतं अनुग्रहं शिष्यप्राप्तिरूपं प्रसादं प्रतीक्षमाणं कदा वा आगमिष्यति शिष्यः इति ध्यायन्तं पुनः भूयोऽपि अम्बुजेक्षणं अम्बुजवत् कमलवत् ईक्षणे चक्षुषी यस्य स तथोक्तः तं हरिं मुदा निषेवमाणं भजन्तं प्रशान्तं हरौ प्रकर्षेण निष्ठावन्तं यतिं सन्यासिनं तं अच्युतप्रेक्षंउपाससाद उपसत्तिमकरोत् । शिष्यत्वं आप्तुं शुश्रूषितवानिति भावः ।\n‘उप आङ् पूर्वात् षद्ऌ विशरणगत्यवसादनेषु इति धातोर्लिट् परस्मैपदं ससाद सेदतुः\nसेदुः’ इति ।। १४ ।।",
  "4015": "सुतमिति ।। सुवत्सलौ सुष्ठु पुत्रस्नेहवन्तौ । वियोगतान्तौ वियोगेन पुत्रविरहेण तान्तौ ग्लानिं प्राप्तवन्तौ । तमु ग्लानाविति धातोः । पुत्रविरहं असहमानौ इति भावः । पितरौ वासुदेवस्य जननीजनकौ सुतं यतीन्द्रानुचरं यतीन्द्रस्य सन्यासिश्रेष्ठस्य अच्युतप्रेक्षस्य अनुचरं सेवकं विरागिणं रागः विषयेषु आसक्तिः अस्यास्तीति रागी स न भवतीति विरागी तं विरागिणं विरक्तमित्यर्थः । ‘रागोऽनुरागो मात्सर्ये’ इति रत्नमाला । सन्यासनिबद्धमानसं सन्यासे सन्यासाश्रमस्वीकारविषये निबद्धं कृतनिश्चयं मानसं अन्तः- करणं यस्य स तथोक्तस्तम् । रूप्यतलालयस्थितं रूप्यं रजतं तलं स्वरूपं यस्य सः रूप्यतलः । ‘तलं स्वरूपाधारयोः’ इति विश्वः । रूप्यतलः रूप्यात्मकश्चासौ आलयश्च रूप्यतलालयः रजतपीठपुरमित्यर्थः । तस्मिन् वर्तमानं निशम्य श्रुत्वा समीयतुः द्रष्टुं सन्यासाश्रमं निवारयितुमपि जग्मतुः । पाजकक्षेत्रादिति शेषः । ‘इण् गतावित्यतो लिट् परस्मैपदं इयाय ईयतुः ईयुः’ ।। १५ ।।",
  "4016": "वरेति ।। तौ पितरौ । अयि नन्दन सुतजरतोः वृद्धयोः । ‘प्रवयाः स्थविरो वृद्धो जीनो जीर्णो जरन्नपि’ इत्यमरः । अनाथयोः अन्ते वयसि त्वां विना पालकरहितयोः जीवतोः जीवमानयोः सतोः,ते तव वराश्रमः वरः उत्तमः आश्रमः यत्याश्रमः न स्यात् न भवेत् । इति एवं प्रकारेण सयाचनं याचना प्रार्थना तया सहितं इदं वाक्यं उदीर्य उक्त्वा परीत्य प्रदक्षिणीकृत्य पुत्राय वासुदेवाय नतिं नमस्कारम् । ‘नतिः स्त्रियां नमस्कारः प्रणामश्च नमस्क्रिया’ इत्यमरः । वितेनतुः चक्रतुः । ‘तनु विस्तार इत्यतो लिट् परस्मैपदं ततान तेनतुः तेनुः’ ।। १६ ।।",
  "4017": "नतिरिति ।। शुश्रूषुजनाय शुश्रूषुः सेवकश्चासौ जनश्च शुश्रूषुजनः तस्मै । नतिः नमस्कारः न शस्यते न प्रशस्यते न विहिता इति भावः । तथापि अत्र सेवके मयि सांप्रतं अधुना । ‘एतर्हि संप्रतीदानीमधुना सांप्रतं तथा’ इत्यमरः । स्फुटं सर्वजनसमक्षं भवद्भ्यां युवाभ्यां नतं नमस्कृतं तत एव विधात्रा अदृष्टप्रेरकेण हरिणा स्वयमेव मत्प्रार्थनां विनैव तदभ्यनुज्ञा तस्मिन् यत्याश्रमस्वीकारविषये अभ्यनुज्ञा अनुमतिः दापिता प्रदापिता । अहो एतदाश्चर्यम्अयं भावः,उत्तमो नम्यः,कनिष्ठश्च नमस्कर्ता इति विहितो नियमः । तथा च भवद्भ्यां उत्तमाभ्यां नतत्वात् मम प्रकृतयत्याश्रमनिमित्तं उत्तमत्वं भविष्यतीति विधिना सूचितम् । तस्मात् विधिना भवद्भ्यां अनुज्ञायाः दापितत्वात् मम वराश्रमोऽपरिहार्य एव इति भावः । इति इत्थं स प्रभुः वासुदेवः पितरौ प्रतिजगाद अब्रवीत् । ‘गद व्यक्तायां वाचीत्यतो लिट् परस्मैपदं जगाद जगदतुः जगदुः’ ।। १७ ।।",
  "4018": "अनुत्तरज्ञ इति ।। सः मध्यगेहः अनुत्तरज्ञः उत्तरं प्रत्युत्तरं न जानातीति अनुत्तरज्ञः सुतवचनस्य प्रत्युत्तरमजानन् सन् । प्रियायुतः प्रियया भार्यया युतः युक्तस्सन् । पुनः भूयोऽपि तं पुत्रं अर्थयन् अयि नन्दन यत्याश्रमो न स्वीकर्तव्य इति प्रार्थयन् । यतीन्द्रं यतिश्रेष्ठं अच्युतप्रेक्षम्आनम्य नत्वा अर्थयन् अस्मै मत्पुत्राय यत्याश्रमो न दातव्य इति प्रार्थयन्निति वा योजना । गतः स्वमन्दिरं गतः प्राप्तस्सन् ततः स्वमन्दिरप्राप्त्यनन्तरं गृहे वसन् वासं कुर्वन् क्षणान् एकैकक्षणान् तन्नामककालविशेषान् । ‘कालविशेषोत्सवयोः क्षणः’ इत्यमरः । कल्पसमान् कल्पेन बहुवत्सरात्मकेन कालविशेषेण समान् तुल्यान् नयन् क्षपयन् । अनिशं निरन्तरं सुताननेन्दोः सुतस्य आननं मुखं इन्दुरिव चन्द्र इव तस्य सुताननेन्दोः इति । ‘अधीगर्थदयेशां कर्मणि’ इति कर्मणि षष्ठी । सुताननेन्दुं इत्यर्थः । अस्मरत् स्मृतवान् ‘स्मृ चिन्तायामित्यतो लङ् परस्मैपदं अस्मरत् अस्मरतां अस्मरन्’ । दुःखिनां क्षणोऽपि कल्पायते सुखिनां कल्पोऽपि क्षणायत इति ‘त्रुटियुगायते त्वामपश्यताम्’ इत्यादौ प्रसिद्धम् । अतः कल्पसमानित्युक्तम् ।। १८ ।।",
  "4019": "स इति ।। शुचा शोकेन दुःखेनेत्यर्थः । ‘वैरं विरोधो विद्वेषो मन्युशोकौ तु शुक् स्त्रियाम्’ इत्यमरः । पुत्रमनोरथं पुत्रस्य वासुदेवस्य मनोरथं सन्यासविषयवाञ्छाम् । ‘इच्छा काङ्क्षा स्पृहेहातृड्वाञ्छा लिप्सा मनोरथः’ इत्यमरः । चिन्तयन् सः भट्टः पुनश्च महानदीं महती च सा नदी च महानदी तां नेत्रावतीं नाम नदीं तीर्त्वा उत्तीर्य गतः प्राप्तस्सन् । ग्रामवरे कस्मिंश्चित् ग्रामश्रेष्ठे मठान्तरे मठमध्ये यतीश्वरानुव्रतं यतीश्वरस्य अच्युतप्रेक्षस्य अनु अनुकूलं व्रतं चित्तं यस्य सः यतीश्वरानुव्रतः तं आत्मनन्दनं सुतं ऐक्षत ददर्श । ‘ईक्ष दर्शन इति धातोर्लङात्मनेपदं ऐक्षत ऐक्षेतां ऐक्षन्त’ ।। १९ ।।",
  "4020": "स इति ।। सः धरासुरः ब्राह्मणः । अलं अत्यन्तं महात्मनां आर्याणां लङ्घनभीरुरपि लङ्घनात् अतिक्रमात् भीरुः भयशीलोऽपि जातकोपाकुलितः स्ववाक्यं न करोतीति मत्वा जातेन कोपेन क्रोधेन आकुलितः वशीकृतः सन् इत्यभाषत अब्रवीत् । किमिति?सुतस्य पुत्रस्य कौपीनधृतौ गुह्यमात्राच्छादनरूपं वितस्त्यायतं द्विहस्तदीर्घच्छिन्नपटैकदेशात्मकं वस्त्रं कौपीनमित्युच्यते । उपलक्षणमेतत् । कौपीनस्य कौपीनदण्डादेर्धृतौ सत्यां धारणे सति मे मम साहसप्रतिश्रवः साहसे आत्महत्यादिरूप-किञ्चित्साहसकरणे प्रतिश्रवः अङ्गीकारः प्रतिज्ञेति यावत् दृढः केनाप्यपरिहार्य इति अभाषत इति अन्वयः । ‘मे सुतः यत्याश्रमं गृहीतवांश्चेत् अहं स्वप्राणत्यागादिकं यत्किंचित्साहसं करिष्यामि’ इति प्रतिज्ञां चकार इति भावः । ‘भाष व्यक्तायां वाचीत्यतो लडात्मनेपदंअभाषत अभाषेतां अभाषन्त’ ।। २० ।।",
  "4021": "क्षणेनेति ।। विभुः वासुदेवः । सुतस्य कौपीनधारणे सति साहसं करिष्यामीति पितुः प्रतिज्ञावाक्यं श्रुत्वा क्षणेन सद्यः तत्क्षण एव इत्यर्थः । निजं स्वकीयं पटं प्रावरणवस्त्रं विदार्य एकदेशं छित्वा कौपीनधरः धरतीति धरः कौपीनस्य धरः धारकः सन् । हे तातपितः । ‘तातस्तु जनकः पिता’ इत्यमरः । चिकीर्षितं कर्तुमिष्टं साहसं कुरुष्व इति एवं प्रकारेण पितरं प्रति उक्त्वा पुनः अब्रवीत् । किमिति । हे तात भवान् विज्ञातशास्त्रसारः शुभान्तरायं शुभस्य विष्णुप्रीत्यर्थकत्वेन मङ्गलरूपस्य यत्याश्रमस्य तत्स्वीकारस्येति भावः । अन्तरायं विघ्नम् । ‘विघ्नोऽन्तरायः प्रत्यूहः’ इत्यमरः । न चरेत् न करोतु इति अब्रवीत् इति अन्वयः । ‘चर गतौ भक्षणे इति धातोः लिङ् परस्मैपदं चरेत् चरेतां चरेयुः’ ।। २१ ।।",
  "4022": "सुतस्य सन्यासस्वीकरणं शुभं न भवति किन्तु पितृशुश्रूषैव इत्याह मध्यगेहःन पुत्रेत्यादिना ।। हे पुत्र सन्तः ज्ञानिनः । ‘विद्वान्विपश्चिद्दोषज्ञः सन्सुधीः कोविदो बुधः’ इत्यमरः । धर्मशास्त्रप्रवक्तारः मन्वादय इति भावः । सुतस्य,पित्रोः मातापित्रोः अवनं शुश्रूषादिरूपरक्षणं विना त्यक्त्वा शुभं न वदन्ति,किन्तु पितृपालनमेव शुभं वदन्ति,तथा हि ‘वृद्धौ च मातापितरौ साध्वी भार्या सुतः शिशुः । अप्यकार्यशतं कृत्वा भर्तव्या मनुरब्रवीत्’ इति । तस्मात् तव यत्याश्रमादपि स्थविरयोः आवयोः अवनमेव शुभम् । न तत्र मया अन्तरायः क्रियते । तस्मात्त्वया किमुच्यते ‘शुभान्तरायं न चरेत्’ इति इति पितुरभिप्रायः । पुत्रान्तरेण भवत्पालनं भविष्यतीत्यत आह । नन्विति । तौ तव भ्रातरौ सुतौ मम पुत्रौ मृतौ ननु त्वमपि जानासि इत्यभिप्रायः । तस्मात् त्वयि निवर्तमाने सति निवृत्तिं निवृत्तिमार्गं अङ्गीकुर्वति सति निवृत्तिमार्गो नाम सन्यास एव । नौ आवयोः पालको नास्ति हि । इति एवं प्रकारं वक्तारं वदन्तं अमुं पितरं प्रति सुतः अब्रवीत् । ब्रूञ् व्यक्तायां वाचीत्यतो लङ् परस्मैपदं अब्रवीत् अब्रूतां अब्रुवन्’ ।। २२ ।।",
  "4023": "वैराग्यरहितस्यैव पितृपालनं शुभमिति ज्ञानिनामभिप्रायः । विरक्तस्य सन्यासस्वीकरणमेव शुभम् । अन्यथा श्रुतिविरोध इत्याह । यदेति ।। पुरुषः यदा यस्मिन् काले विरक्तः वैराग्यवान् प्रजायते भवति तदैव तस्मिन्नेव काले सन्यासविधिः सन्यासस्य विधिः स्वीकारः श्रुतौ श्रुतः प्रसिद्धः । सा च श्रुतिः ‘यदहरेव विरजेत् तदहरेव प्रव्रजेत्’ इति प्रसिद्धा । अहं तु सङ्गहीनोऽपि सङ्गेन विषयासक्त्या हीनोऽपि रहितोऽपि विरक्तोऽपीति यावत् । वां युवयोः शुश्रूषुं सेवकं कञ्चन पुरुषं अकल्पयन् असम्पादयन् न परिव्रजामि सन्यासं न गृह्णामीति अब्रवीत् इति पूर्वेण अन्वयः । ‘परिपूर्वात् व्रज गताविति धातोर्लट् परस्मैपदं व्रजामि व्रजावः व्रजामः’ । ‘पितृशुश्रूषणं च धर्मः सन्यासग्रहणं च धर्मः । इदमुभयं एकस्य न संभवति । अतः विरक्तस्य सन्यासः तद्रहितस्य पितृशुश्रूषणं धर्मः । मम तु विरक्तेः जातत्वात् सन्यास एव धर्मः । तथापि अहं निस्सङ्गोऽपि युवयोः रक्षकं सम्पादयित्वा सन्यासं स्वीकरिष्य’ इति भावः ।। २३ ।।",
  "4024": "बहुश्रुतत्त्वादिति ।। यदि यद्यपि अहं बहुश्रुतत्वात् बहु बहुलं श्रुतं श्रवणं यस्य सः बहुश्रुतः तस्य भावः बहुश्रुतत्वं तस्मात् बहुकथाश्रवणबलेन विवेकित्वात् इति यावत् । बलात् धैर्यात् तत् परिव्रजनं सहे सोढुं समर्थः । ‘षह मर्षण इत्यतो लट् आत्मनेपदं सहे सहावहे सहामहे’ । तथापि ते तव सा सवित्री जननी ते विरहं न सहेत सोढुं शक्या न भवेत् । ‘सह धातोर्लिङात्मनेपदं सहेत सहेयाताम् सहेरन्’ । इति द्विजेन पित्रा अभिहिते उक्ते सति सः वासुदेवः हे तात भवान् मम अनुज्ञां प्रददातु मम यत्याश्रमस्वीकरणविषये अङ्गीकारं करोतु । इति ब्रुवन् तं पितरं अनमत् नमस्कृतवान् ।। २४ ।।",
  "4025": "विचिन्त्येति ।। एवं निरुत्तरीकृतं निर्गतं उत्तरं यस्मात् स निरुत्तरः निरुत्तरवत् संपद्यमानः निरुत्तरीकृतः अप्रतिभातप्रत्युत्तर इत्यर्थः । विद्वान् विपश्चित् स भट्टः विचिन्त्य किमत्र वदामीति विचार्य यदि माता तव जननी त्वदुक्तं इति शेषः । अनुवदेत् संवादं कुर्यात् अङ्गीकुर्यादिति यावत् । तर्हि तथास्तु त्वदुक्तमेव भवतु इति इत्थम्तं सुतं उदीर्य कृच्छ्रात् क्लेशात् सुतविरहासहिष्णुत्वादिति भावः । मन्दिरं स्वभवनं उपगम्य प्राप्य प्रियासकाशे प्रियायाः भार्यायाः सकाशे समीपे सुतस्य आत्मनश्च विवादरूपं उदन्तं वृत्तान्तम् । ‘वार्ता प्रवृत्तिर्वृत्तान्त उदन्तः’ इत्यमरः । अब्रवीत् ।। २५ ।।",
  "4026": "निशाचरारेरिति ।। अथ किञ्चित्कालानन्तरं पुरा पूर्वं निशाचरारेः निशि रात्रौ चरस्य राक्षसस्य रावणस्य अरिः रामचन्द्रः तस्य । ‘रिपौ वैरि सपत्नारिः’ इत्यमरः । लक्ष्मण इव कर्मकृत् कर्म सेवां करोतीति कर्मकृत् वृकोदरस्य भीमसेनस्य सुरेन्द्रनन्दन इव सुराणां इन्द्रः सुरेन्द्रः सुरेन्द्रस्य देवेन्द्रस्य नन्दनः तनयः अर्जुनः इव प्रियः प्रीतिविषयः । शौरेः शूरस्य गोत्रापत्यं पुमान् शौरिः तस्य श्रीकृष्णस्य गद इव गदनामानुज इव सुभक्तिमान् एवं त्रिभिः गुणैः समः । विश्वविदः विश्वं अशेषं वेत्तीति विश्ववित् तस्य विश्वविदः सर्वज्ञस्य वासुदेवस्य अनुजः अवरजः । ‘यवीयोऽवरजानुजाः’ इत्यमरः । अभवत् उत्पन्नः ।। २६ ।।",
  "4027": "कदाचिदिति ।। अलयबुद्धिः न विद्यते लयः नाशो यस्याः सा अलया बुद्धिः ज्ञानं यस्य सः अलयबुद्धिः प्रलयेऽपि अविलुप्तज्ञानः । वासुदेवः कदाचित् कस्मिंश्चित् काले आलयं स्वगृहं । ‘गृहाः पुंसि च भूम्नयेव निकाय्यनिलयालयाः’ इत्यमरः । आप्य गत्वा एनं उत्पन्नं सुतं एतयोः पित्रोः पालकं निवेदयन् अयं वां पालक इति ज्ञापयन् सन् । धवानुमत्या धवस्य भर्तुः । ‘धवः प्रियः पतिर्भर्ता’ इत्यमरः । अनुमत्या संमतेन दृढस्वसन्यासनिषेधनिश्चयां दृढः अतिनिर्बन्धेन स्वस्य सन्यासः तस्य निषेधे निवारणे कृतः निश्चयः यया तां मातरं प्रति इदं वक्ष्यमाणं वचनमुवाच । ‘वच परिभाषण इत्यतो लिट् परस्मैपदं उवाच ऊचतुः ऊचुः’ ।। २७ ।।",
  "4028": "वराश्रमेति ।। हे अम्बमातःयदि कदाचिदपि यस्मिन् कस्मिंश्चित् काले वा मां ईक्षितुं द्रष्टुं इच्छसि तर्हि मम वराश्रमाप्तिं वरः उत्तमश्चासौ आश्रमः यत्याश्रमः तस्य आप्तिं स्वीकरणं संवदस्व अनुजानीहि । अन्यथासंवादं न करोषि चेत् अहं इमं देशं परित्यजन् सन् जात्वपि कदापि । ‘कदाचिज्जातु सार्धं तु’ इत्यमरः । वां युष्माकं दृष्टेः चक्षुषः विषयः गोचरः न भवामि यत् यस्मात् तस्मात् संवदस्वेति भावः । ‘सं पूर्वात् वद व्यक्तायां वाचीत्यतो लोट् आत्मनेपदं संवदस्व संवदेथां संवदध्वम्’ ।। २८ ।।",
  "4029": "इतीति ।। तनये सुत,े इति पूर्वोक्तप्रकारेण ब्रुवाणे वदति सति पर्याकुलिता किमत्र कुर्यामिति सम्भ्रान्ता सती तस्य जीवतः सुतस्य कदाचिदपि अदर्शनं मृतेः मरणस्य निदर्शनं दृष्टान्तः इति विचिन्त्य विचार्य सुतस्य चिकीर्षितं कतुमिष्टं कृच्छ्रात् दुःखात्न्यरुणत् न,न निरोधितवती । कुतः । शुभा स्वभावतः सत्कर्मानुकूलासा माता पूर्वोक्तं पुत्रवाक्यं श्रुत्वा भीता सती जीवतः पुत्रस्य अदर्शनं मरणतुल्यमेवेति मत्वा दुःखात् सुताभीष्टस्य निषेधं न चकारेति भावः । ‘नि पूर्वक रुधिर् आवरण इति धातोर्लङ् परस्मैपदं न्यरुणत् न्यरुन्धाम् न्यरुन्धन्’ ।। २९ ।।",
  "4030": "अथेति ।। अथ मातुः सकाशात् अनुज्ञास्वीकारानन्तरम् । देववरप्रसादितः देववरैः देवश्रेष्ठैः प्रसादितः प्रसादाभिमुखीकृतः । जगद्गुरुः जगतां उपदेशकः । सुरेश्वरः सुराणां देवानां नियामकः । एषः वासुदेवः । गुरुं अच्युतप्रेक्षंउपगम्य उपसत्तिं कृत्वा तं गुरुं प्रसाद्य स्वगुणैः सन्तोषयित्वा सदा समस्ताश्रमभाक् सदा सर्वदा युगपत् समस्ताः चत्वारश्च ते आश्रमाश्च समस्ताश्रमाः तान् भजतीति सदासमस्ताश्रमभाक् सन्नपि इदानीं विशेषतः मनुष्यदृष्टिविषयत्वेन वराश्रमं यत्याश्रमं अभजन् स्वीकृतवान् खलु । वासुदेवस्य युगपत् समस्ताश्रमत्वं च ज्ञापयितुमेव सुरेश्वरः इत्यादिविशेषणम् । देवानां युगपत् समस्ताश्रमभाक्त्वं च ‘कृत्स्नादेव गृहिणो देवाः कृत्स्नात् हेतोः यतयः अत एषां न पुत्रा दायं उपयन्ति । न च एते गृहान् विसृजन्ति अरागाः ओषाः अलोभाः सर्वज्ञाः सर्वकर्तारः’ इति श्रुतौ ‘देवा एव ब्रह्मचारिणः । देवा एव गृहस्थाः । देवा एव वनस्थाः’ इति श्रुतौ च प्रसिद्धम् ।। ३० ।।",
  "4031": "क्रियेति ।। कालवित् कालं तत्कालकर्मविशेषं वेत्तीति कालवित् सः वासुदेवः सकलं समस्तं क्रियाकलापं क्रियाणां यत्याश्रमोक्तकर्तव्यानां जीवच्छ्राद्धादि-कर्मणां कलापं समूहं विधानमार्गेण सन्यासविधायकशास्त्रोक्तप्रकारेण केवलं सम्यक् विधाय कृत्वा सदा प्रसन्नस्य हरेः प्रसत्तये विशेषतः प्रसादाय मुहुः समस्तन्यसनं समस्तानां देहेन्द्रियात्मनां न्यसनं भगवति समर्पणं ‘तदभिधायकं मया सर्वं सन्यस्तं’ इति एवंरूपं वचनं समभ्यधात् अब्रवीत् । प्रणवोच्चारणं अकरोदिति भावः । ‘समभिपूर्वात् डु धाञ्धारणपोषणयोरिति धातोर्लुङ् परस्मैपदं अधात् अधाताम् अधुः’ ।। ३१ ।।",
  "4032": "अनन्तेति ।। बुधाः ज्ञानिनः यं प्रणवोच्चयं प्रणवानां उच्चयं समुदायं त्रिमात्रपूर्वं तिस्रो मात्राः यस्मिन् सः त्रिमात्रः प्रणवः । त्रिमात्र एव पूर्वः आदिः यस्य सः विमात्रपूर्वः तं त्रिमात्रपूर्वम् । अनन्तमात्रान्तं अनन्ताः असङ्ख्याः मात्राः यस्मिन् सः अनन्तमात्रः प्रणवः अनन्तमात्र एव अन्तः अन्तिमः यस्य सः अनन्तमात्रान्तः तम् । उदाहरन्ति यं ओंकारं ज्ञानिनः त्रिमात्रप्रणवाद्यनन्तमात्रप्रणवावसानकप्रणवसमुदायरूपं वदन्तीत्यर्थः । अस्य एवंविधस्य प्रणवोच्चयरूपस्य ओंकारस्य अयं वासुदेवः तदा तस्मिन् काले सूचितः सु सम्यक् उचितः योग्यः जपाधिकारी जपे प्रणवमन्त्रावृत्तिकरणे अधिकारी अधिकारवान् यतिः अभवत् । कथंभूतः भाविचतुर्मुखाकृतिः भाविनः उत्तरब्रह्मकल्पे भविष्यतः चतुर्मुखस्य ब्रह्मणः आकृतिः स्वरूपभूतः । अयं भावः,त्रिमात्रप्रणवं आरभ्य एकैकमात्राधिक्यक्रमेण चतुर्मात्रापञ्चमात्ररूपेण अनन्तमात्रात्मकत्वेन भिन्नाः प्रणवाः अनन्ताः । उक्तं चैतदेकादशस्कन्धतात्पर्ये एकविंशाध्याये ‘त्रिमात्रमादितः कृत्वा यावच्चा- नन्तमात्रकाः । प्रणवास्ते विभेदेन ह्यनन्ताः परिकीर्तिताः । एकमात्रोत्तराः सर्वे वासुदेवाभिधायकाः । तेषां व्याख्यानरूपा हि सर्वे वेदाः प्रकीर्तिताः । ओंकारव्यञ्जिता-स्तस्मात्सदोच्चार्या हरेः प्रियैः’ इति । अत्र मात्रशब्देन एकदेशभूता अकारादयो वर्णाः उच्यन्ते । ‘पादाः मात्राः आकारोकारमकार इति माण्डूकोपनिषदुक्तेः, ‘पादाः अंशाः उदाहृता’ इति तद्भाष्याच्च । ततश्च यतिमात्रस्य प्रणवजपाधिकारे सत्यपि चतुर्मुखस्यैव त्रिमात्रपूर्वानन्तमात्रावसानकानन्तप्रणवसमुदायोंकारमन्त्रजपे मुख्याधिकारित्वात् । अस्य वासुदेवस्य भविष्यच्चतुर्मुखत्वात् एतादृशप्रणवजपेऽयमेव मुख्याधिकारी न अन्य इति । यद्वा बुधाः त्रिमात्रपूर्वं तिस्रो मात्राः अकारोकारमकाराः पूर्वा यस्य सः त्रिमात्रपूर्वः तं यं प्रणवोच्चयं प्रणवसमुदायं अनन्तमात्रान्तं अनन्ताः मात्राः वर्णा यस्मिन् सः अनन्तमात्रः वेदः तेन अन्तः निर्णयः यस्य सः अनन्तमात्रान्तः तं एवंभूतं उदाहरन्ति । अकारादिवर्णत्रयपूर्वकं अष्टाक्षरात्मकं प्रणवसमुदायं अनन्तमात्रेण व्याख्यानरूपेण वेदेन निर्णीयमानं प्रवदन्ति ज्ञानिन इति भावः । अस्य प्रणवस्य तदा सूचितः सम्यक् उचितः जपाधिकारी यतिः अभवत् । यतिमात्रस्य अस्ति प्रणवजपाधिकारः । अयं तु प्रणवजपे मुख्याधिकारी तदा अभवदिति । कुतः भाविचतुर्मुखाकृतिः भविष्यच्चतुर्मुखस्वरूपः चतुर्मुखस्येव सर्ववेदोक्तानुष्ठाने मुख्याधिकारित्वादस्य च भविष्यच्चतुर्मुखस्वरूपत्वात् प्रणवानुष्ठाने चायमेव मुख्याधिकारी इत्युक्तो भवति ।। ३२ ।।",
  "4034": "निरङ्गरागमिति ।। जन्तवः निरङ्गरागं चन्दनादिरहितं मुखरागवर्जितं ताम्बूलादिवर्जितं विभूषणं कुण्डलाद्यलङ्कारशून्यं एवंभूतम् । अमुं पूर्णप्रज्ञं धृताषाढं धृतदण्डं विष्टपभूषणायितं त्रैलोक्यालङ्कारभूतमवेक्ष्य । स्वभावशोभा अकृत्रिमशोभा अनुपमा असदृशा इति मेनिरे । ‘मनु अवबोधन इत्यतो लिडात्मनेपदं मेने मेनाते मेनिरे’ ।। ३४ ।।",
  "4035": "भुजङ्गेति ।। सावसरप्रतीक्षणैः वन्दितुं कदा अस्माकं अवसरः अवकाशः भविष्यतीति अवसरस्य प्रतीक्षणं प्रतीक्षा तेन सहितैः । भुजङ्गभूतेशविहङ्गपादिकैः भुजङ्गः शेषः भूतेशः रुद्रः । ‘भूतेशः खण्डपरशुः’ इत्यमरः । विहङ्गपः विहङ्गान् पक्षिणः पातीति विहङ्गपः गरुडः । भुजङ्गभूतेशौ च विहङ्गपश्च भुजङ्गभूतेशविहङ्गपाः । एते आदयो येषां ते तथोक्तास्तैः शेषादिदेवैःयः प्रवन्दितः नमस्कृतः सः शेषादिवन्दितः अयं पूर्णप्रज्ञाचार्यः,गुरुपूर्वकान् गुरुः अच्युतप्रेक्षनामा स्वगुरुः स एव पूर्वकः आद्यो येषां ते गुरुपूर्वकास्तान् यतीन् सन्यासिनः ननाम नमस्कृतवान् । ‘णमु प्रह्वत्वे शब्दे चेत्यतो लिट् परस्मैपदं ननाम नेमतुः नेमुः’ । तथा हि महतां श्रेष्ठानां विडम्बनं प्राकृतजनानुकरणं महीयः अतिमहत् । अहो आश्चर्यम् ।। ३५ ।।",
  "4036": "वरेति ।। धीरधीः धीरा स्थिरा धीः अन्तःकरणं यस्य स तथोक्तः उत्तमशिष्यप्राप्त्या स्वस्थान्तःकरण इति भावः । यतीश्वरः यतीनां सन्यासिनां ईश्वरः श्रेष्ठः अच्युतप्रेक्षः । अस्य श्रीपूर्णप्रज्ञाचार्यस्य वराश्रमाचारविशेषशिक्षणं वराश्रमस्य यत्याश्रमस्य आचारविशेषः तदाश्रमे विहितशौचाचमनस्नानाद्यनुष्ठानविशेष इत्यर्थः । आचारविशेषस्य शिक्षणं उपदेशं विधित्सुः विधातुमिच्छन् सन् । अस्य पूर्णप्रज्ञस्य आचरितं आचारं निशामयन् पश्यन् सन् । स्वयं तस्मात् पूर्णप्रज्ञात् विशेषशिक्षां विशेषतः स्वापेक्षया आधिक्येन शिक्षां अनुष्ठानप्रकारं आप्य ज्ञात्वा आन्तरं अन्तरे मनसि भवं आन्तरं विस्मयं आश्चर्यं आयत प्रपेदे । ‘अय गतावित्यस्माद्धातोः लङात्मनेपदं आयत आयेतां आयन्त’ । अच्युतप्रेक्षः पूर्णप्रज्ञस्य नूतनयतित्वेन यत्याश्रमकर्तव्यानुष्ठानविशेषानभिज्ञत्वं मत्वा स्वयं तस्य अनुष्ठानविशेषप्रकारं उपदेष्टुकामः सन् स्वयमेव स्वेनापि अज्ञातपूर्णप्रज्ञानुष्ठीयमाना-चारविशेषं ज्ञात्वा स्वमनसि आश्चर्यं प्राप इति भावः ।। ३६ ।।",
  "4037": "स इति ।। सः महामतिः महती पूर्णा मतिः प्रज्ञा यस्य स तथोक्तः पूर्णप्रज्ञ इत्यर्थः । यदा यस्मिन् काले रौप्यपीठालयवासिने रौप्यपीठाख्यं च तत् आलयः गृहं च रौप्यपीठालयः रौप्यपीठपुरमिति यावत् तस्मिन् वासः अस्यास्तीति रौप्यपीठालयवासी तस्मै । नाथाय स्वस्वामिनेऽनन्तेश्वराय मुदा सन्तोषेण ननाम नमस्कृतवान्तदा तस्मिन् काले,नरप्रवेशिना नरे कस्मिंश्चित् पुरुषे प्रवेशः अस्यास्तीति नरप्रवेशी तेन पुरुषप्रविष्टेन । भुजङ्गशायिना भुजङ्गे शेषे शेत इति भुजङ्गशायी तेन अनन्तेश्वरेण । भुजेन अनन्तेश्वरहस्तेन भुजे स्वभुजे आशु शीघ्रं अग्राहि गृहीतः । ‘ग्रह उपादाने’ इत्यस्मात् कर्मणि लुङात्मनेपदं अग्राहि अग्राहिषातां अग्राहिषत ।। ३७ ।।",
  "4038": "चिरादिति ।। अमुना नरप्रविष्टेन हरिणा सः पूर्णप्रज्ञः तदा हस्तग्रहणसमये हस्ते गृहीत्वा इति भावः । प्रणीय अच्युतप्रेक्षसमीपं आनीय । अच्युतात्मने अच्युते परमात्मनि आत्मा बुद्धिः यस्य सः अच्युतात्मा अच्युतप्रेक्षः तस्मै । ‘आत्मा यत्नो धृतिर्बुद्धिः स्वभावो ब्रह्मवर्ष्म च’ इत्यमरः । प्रददे दत्तः ‘प्रपूर्वात् डुदाञ् दान इत्यतः कर्मणि लिट् आत्मनेपदं ददे ददाते ददिरे’ । किं कृत्वा । सुतत्वं शोभनं तत्वं प्रबुभुत्सुना प्रबोद्धुं ज्ञातुमिच्छता त्वया चिरात् बहुकालं मे मम,हे अच्युतप्रेक्ष त्वया यत् निषेवणं सेवा अकारि कृतम् । ‘डुकृञ् करणे इत्यतः कर्मणि लुङात्मनेपदं अकारि अकारिषातां अकारिषत’ । तत्फलं तस्य मन्निषेवणस्य फलं फलभूतं अमुं पूर्णप्रज्ञं ददामि इति अभिधाय उक्त्वा प्रदद इत्यन्वयः । ‘डु दाञ् दाने लट् परस्मैपदं ददामि दद्वः दद्मः’ । मत्प्रसादात् प्राप्तोऽयं पूर्णप्रज्ञः तव मत्तत्वं उपदेक्ष्यतीत्युक्त्वा प्रददौ इति भावः । ‘प्रपूर्वात् डुदाञ् दाने लिट् आत्मनेपदं प्रददे प्रददाते प्रददिरे’ ।। ३८ ।।",
  "4039": "अनुग्रहमिति ।। सः अच्युतप्रेक्षः तं भगवत्कृतं अनुग्रहं सादरं आदरेण सहितं यथा भवति तथा भक्तिपूर्वकं मुदा सन्तोषेण प्रतिगृह्य अङ्गीकृत्य । आत्मना स्वेन कृतकृत्यतां कृतं पूर्णं कृत्यं मनोरथः यस्य सः कृतकृत्यः तस्य भावः कृतकृत्यता तां आप्तां प्राप्तां स्मरन् । अहं इदानीं पूर्णं मनोरथं प्राप्तवानस्मि इति अनुसन्दधानस्सन् । असङ्गोऽपि प्राकृतजनसङ्गरहितोऽपि तत्सुसङ्गवान् तस्मिन् पूर्णप्रज्ञे सु सम्यक् सङ्गः आसक्तिः अस्यास्तीति तत्सुसङ्गवान् अभूत् । तद्युक्तमेव हि कुतः साधुसङ्गिता साधुषु सङ्गिता सङ्गवत्वं सङ्ग इत्यर्थः । असङ्गभूषा ननु असङ्गानां सङ्गरहितानां पुरुषाणां भूषा अलङ्कारो हि । असङ्गः सर्वथा विषयत्यागः स च त्यक्तुं न शक्यते । सद्भिः सह सङ्गः कर्तव्यः । ‘सन्तः सङ्गस्य भेषजं’ इति स्मृतेः । अत्यक्तसङ्गानां सत्सङ्गस्य विषयत्यागहेतुत्वात् त्यक्तसङ्गानामपि सत्सङ्गः भूषणमेवेत्याशयः ।। ३९ ।।",
  "4040": "यियासतीति ।। स्वस्तटिनीं स्वः स्वर्गस्य ‘स्वरव्ययं स्वर्गनाकत्रिदिवत्रिदशालयाः’ इत्यमरः । तटिनी नदी ‘नदी सरित् तरङ्गिणी शैवलिनी तटिनी ह्रादिनी धुनी’ इत्यमरः । तां स्वस्तटिनीं गङ्गां यियासति यातुं इच्छति भूरिचेतसि भूरि पूर्णं ‘भूरि प्राज्ये सुपूर्णयोः’ इति विश्वः । बह्वर्थविषयकमिति यावत्,चेतः हृदयं यस्य सः भूरिचेताः तस्मिन् पूर्णप्रज्ञे । अनुज्ञार्थिनि अनुज्ञां याञ्चां अर्थयते याचयतीति अनुज्ञार्थी तस्मिन् । मुहुर्मुहुः पुनः पुनःनमति सति नमस्कारं कुर्वति सति । भविष्यद्विरहाग्निशङ्कया विरह एव अग्निः विरहाग्निः भविष्यंश्चासौ विरहाग्निश्च भविष्यद्विरहाग्निः तस्य शङ्कया उद्वेगेन दूनधीः दूना सन्तापिता धीर्मनो यस्य स तथोक्तः । ‘सन्तापितसन्तप्तौ धूपितधूपायितौ च दूनश्च’ इत्यमरः । पूर्णप्रज्ञे गते मम वियोगो भविष्यतीतिति भयेन दुखितान्तःकरण इति भावः । गुरुः अच्युतप्रेक्षः तं रजतपीठपुरगतंस्वामिनमेव अनन्तेश्वरमेव अस्मरत् । स्मृ चिन्तायां इत्यस्मात् लङ् परस्मैपदं अस्मरत् अस्मरतां अस्मरन्’ ।। ४० ।।",
  "4041": "इत इति ।। तदा स्मरणे कृते सति । करुणाकरः करुणायाः कृपायाः आकरः खनिः हरिः अनन्तेश्वरः कश्चित् पुरुषं प्रविश्य तं पूर्णप्रज्ञं प्रति अवदत् । हे पुर्णप्रज्ञ द्युनिम्नगा द्यौः सुरलोकः ‘सुरलोको द्योदिवौ द्वे’ इत्यमरः । तस्याः निम्नगा नदी ‘स्रोतस्वती द्वीपवती स्रवन्ती निम्नगापगा’ इत्यमरः । द्योर्निम्नगा द्युनिम्नगा स्वर्गनदी गङ्गा त्वदर्थं तव स्नानार्थं इत्यर्थः । इतः अस्मात् इदानीं वर्तमानात् तृतीये दिवसे आस्माकतटाकं अस्माकं अयं आस्माकः आस्माकश्चासौ तटाकः पद्माकरश्च आस्माकतटाकः तम् । ‘पद्माकरस्तटाकोऽस्त्री’ इत्यमरः । आव्रजेत् आगमिष्यति । ‘व्रज गतौ इत्यतो लिङ् परस्मैपदं आव्रजेत् आव्रजेतां आव्रजेयुः’ । अतः एतस्मात् कारणात् दूरदेशं प्रति त्वं न यायाः न गच्छेः इत्यवदत् इति सम्बन्धः । ‘या प्रापण इत्यस्मात् विधिलिङ् परस्मैपदं यायाः यायातम् यायात ।। ४१ ।।",
  "4042": "तदेति ।। जनः तदाज्ञया तस्य हरेः आज्ञया अत्र तटाके उपागतजाह्नवीजले उपागता प्राप्ता च सा जाह्नवी गङ्गा च उपागतजाह्नवी । तस्याः जलं सलिलं तस्मिन् पूर्णबुद्धिना पूर्णप्रज्ञेन सह सस्नौ स्नातवान् । ष्णा शौच इत्यतो लिट् परस्मैपदं सस्नौ सस्नतुः सस्नुः’ । सा गङ्गा ततः परं तस्मात् दिवसात् द्वादशवत्सरान्तरे अन्यो वत्सरो वत्सरान्तरं द्वादश च तत् वत्सरान्तरं च द्वादशवत्सरान्तरं तस्मिन् द्वादशवर्षे इत्यर्थः । सदा नियमेन प्रतिद्वादशवत्सरमिति भावः । आव्रजेत् रजतपीठपुरतटाकं आगच्छेत् । ‘आङ् पूर्वकात् व्रज गतावित्यतो लिङ् परस्मैपदं आव्रजेत् आव्रजेतां आव्रजेयुः’ । कथंभूता । तदनुग्रहाङ्किनी तस्य भगवतः अनुग्रहः तदनुग्रहः तस्य अङ्कः अस्यास्तीति तथोक्तेति विग्रहः । मध्वाचार्ये तस्मिन् भगवति कृतस्य अनुग्रहस्य अङ्कः द्वादशवत्सरे आगमनरूपचिह्नमिति यावत्सोऽस्या अस्तीति तदनुग्रहाङ्किनी भागीरथ्याः अत्र द्वादशवत्सरे आगमनं मध्वे भगवत्कृतानुग्रहसूचकमिति भावः ।। ४२ ।।",
  "4043": "गत इति ।। सः पूर्णप्रज्ञः वराश्रमं यत्याश्रमं प्राप्य समासके माससहिते दिनानां दिवसानां दशके गते अतीते सति । मासानन्तरं दशसु दिवसेषु चत्वारिंशद्दिनेषु अतिक्रान्तेषु सत्सु इत्यर्थः । बहुतर्ककर्कशान् बहुविधैः तर्कैः कर्कशान् परनिराकरणे निर्दयान् । अत एव जैत्रान् जयशीलान् । वासुदेवाह्वयपण्डितादिकान् वासुदेव इति आह्वयो नाम यस्य सः वासुदेवाह्वयश्चासौ पण्डितः विद्वांश्च वासुदेवाह्वयपण्डितः स एव आदिः येषां ते वासुदेवाह्वयपण्डितादिकाः तान् । सपत्रलम्बनं पत्रस्य जयपत्रस्य लम्बनं स्वीकारः तेन सहितं यथा भवति तथा जिगाय जितवान् पत्रं गृहीतवानिति भावः । ‘जि जय इत्यस्माद्धातोः लिट् परस्मैपदं जिगाय जिग्यतुः जिग्युः’ ।। ४३ ।।",
  "4044": "गुरोरिति ।। अथ कतिचिद्दिनानन्तरं महात्मना महान् बहुविषयकः आत्मा मनो यस्य स तथोक्तः तेन । अमुना पूर्णप्रज्ञेन इष्टसिद्धिः इष्टसिद्धिनामको ग्रन्थः श्रोतुं तदर्थं श्रोतुं उपचक्रम उपक्रान्तः । ‘उपपूर्वात् क्रमु पादविक्षेपे इत्यस्मात् कर्मणि लिडात्मनेपदं उपचक्रमे उपचक्रमाते उपचक्रमिरे’ । कथंभूतः इष्टसिद्धिः । छलजातिवारिधिः छलानि छलोत्तराणि जातयः जात्युत्तराणि च छलजातयः छलजातिभिः वारिधिः समुद्रः पूर्ण इति यावत् । अत्यन्तं परस्परं व्याहतयुक्तं इत्यर्थः । कथंभूतेन अमुना । इह अस्मिन् श्रूयमाणग्रन्थे निरादरेणापि आदररहितेनापि । आदराभावे कुतः श्रोतुं उपचक्रम इत्यत आह । स्वेति । स्वशिष्यं पूर्णप्रज्ञं चतुरं विदग्धं चिकीर्षतः कर्तुमिच्छतः गुरोः अच्युतप्रेक्षस्य प्रचोदनात् प्रेरणात् आदराभावेऽपि गुर्वाज्ञायाः अनुल्लङ्घ्यत्वात् दूषणयुतोऽपि ग्रन्थः श्रोतुमारब्ध इति भावः ।। ४४ ।।",
  "4045": "तदिति ।। असौ श्रोता पूर्णप्रज्ञाचार्यः तदाद्यपद्यस्थं तस्य श्रोतुमुपक्रान्तस्य इष्टिसिद्धिनामकग्रन्थस्य आद्ये प्राथमिके पद्ये श्लोके तिष्ठतीति तदाद्यपद्यस्थः तम् । षोडशकद्वयात्मकं षोडशसङ्ख्यानां द्वयं षोडशकद्वयं तदेव आत्मा स्वरूपं यस्य तत् तथोक्तं द्वात्रिंशत्सङ्ख्याकमित्यर्थः । अवद्यमण्डलं अवद्यानां दूषणानां मण्डलं समूहम् । ‘मण्डलं च समूहे स्यात्’ इत्यभिधानम् । यदाऽवदत् उद्भावितवान् प्रकटीचकारेति यावत् । तदा तत् अवद्यमण्डलं उपरि उत्तरवाक्ये अपास्तं परिहृतमिति गुरौ अच्युतप्रेक्षे ब्रुवति सति असौ मध्वाचार्यः तत् उत्तरत्र वक्ष्यमाणदूषणपरिहाररूपं उत्तरं इदानीं प्रणिगद्यतां उच्यतां इति एवं अच्युतप्रेक्षं ऊचे ‘प्र नि इत्युपसर्गद्वयपूर्वात् गद व्यक्तायां वाचीत्यतः कर्मणि लोट् आत्मनेपदं गद्यतां गद्येतां गद्यन्ताम्’ ।। ४५ ।।",
  "4046": "भवदिति ।। इह मायासमये मायायाः अज्ञानस्य समये सिद्धान्ते पटौ चतुरे व्रतीश्वरे व्रतिनां यतीनां ईश्वरे श्रेष्ठे अच्युतप्रेक्षे । हे पूर्णप्रज्ञ मे मम भवत्प्रवक्तृत्वसमर्थता भवतः तव प्रवक्तुः भावः प्रवक्तृत्वं तस्मिन् भवत्प्रवक्तृत्वे व्याख्याने इति यावत्,समर्थता सामर्थ्यं न त्वां प्रति व्याख्यातुं मम शक्तिः नास्तीति भावः । इत्थं एवं प्रकारेण सकोपं कोपेन सहितं यथा भवति तथा ब्रुवति वदति सति नृणां गुरुशिष्यविवादं ृण्वतां पुरुषाणां तद्दूषणसंशयाङ्कुरः तस्य शास्त्रस्य दूषणे सद्वा असद्वा इति चिकित्सायां संशयस्य अङ्कुरः उत्पत्तिः बभूव । एतावत्कालं निर्दोषत्वेन निश्चितस्य मायिसमयस्य इदानीं सदोषत्वशङ्काङ्कुरोऽभूदिति भावः ।। ४६ ।।",
  "4047": "बुध इति ।। आत्मनः स्वस्य विमुमुक्षुः मोक्षं इच्छन् बुधः विद्वान् ध्रुवं निश्चयं अभिधानं व्याख्यानं विदध्यात् कुर्यात् । बुधेतरः बुधादितरः अन्यः अबुधः अज्ञानी श्रवणं शास्त्रश्रवणं विदध्यात् । एतावत् सर्वाश्रमसाधारणम् । तत्रापि यतिः विशेषात् अतिशयात् व्याख्यानं श्रवणं च कुर्यात् । ‘उपनिषदमावर्तयेत्’ इत्युक्तेः । यतेः शास्त्रव्याख्यानश्रवणावृत्तिं विना कर्तव्यान्तराभावात् यतिः गृहस्थादिभ्योऽपि अतिशयेन व्याख्यानं श्रवणं च कुर्यात् । इति इत्थं लोकचोदनात् लोकानां तत्र तदा मिलितानां जनानाम् । ‘लोकस्तु भुवने जने’ इत्यमरः । चोदनात् प्रेरणात् पूर्णधीः पूर्णप्रज्ञाचार्यः मायासमयं मायिशास्त्रं प्रवक्ति स्म व्याख्यातवान् । अच्युतप्रेक्षेण मम व्याख्यातुं सामर्थ्यं नास्तीत्युक्त्वा व्याख्याने त्यक्तवति सति श्रोतृजनाः सर्वे ‘त्वं व्याख्याने समर्थोऽसि । अतः अस्माकं त्वमेव मायिशास्त्रव्याख्यानं ब्रूहि’ इति प्रार्थितवन्तः । ततः स्वयं व्याचख्यौ इति भावः । ‘प्र पूर्वात् वच परिभाषण इत्यतो लट् परस्मैपदम्’ । ‘स्म अतीते’ ।। ४७ ।।",
  "4048": "अखण्डितेति ।। श्रुताढ्याः श्रुतेन शास्त्रश्रवणेन आढ्याः सम्पन्नाः पूर्वमेव श्रुतशास्त्रा इत्यर्थः । जनाः चतुराः युक्तिविशेषज्ञानेन विदग्धाः बुभूषवः भवितुमिच्छन्तः सन्तः अखण्डितोपन्यसनं अखण्डितं मध्ये मध्ये विच्छेदरहितं उपन्यसनं उपन्यासः यस्य तत् अखण्डितोपन्यसनं धारारूपेण व्याख्येयग्रन्थानुवादोपेतमित्यर्थः । विसंशयं विगताः संशयाः यस्मात् तत् विसंशयं सर्वसंशयपरिहारकं दृढोत्तरं दृढानि चोदकदूषणरहितानि प्रत्युत्तराणि यस्मिन् तत् ससंप्रदायं संप्रदायः व्याख्यातृपरम्परा व्याख्यानप्रकारः तेन सहितं मायिशास्त्राभिज्ञसंमतमिति भावः । अमुष्य पूर्णप्रज्ञाचार्यस्य प्रवचः प्रवचनं मायिशास्त्रस्येति शेषः । श्रोतुं साग्रहाः आग्रहः आसक्तिः तेन सहिताः व्याख्यानश्रवणे रतिमन्त इत्यर्थः । एतादृशाः सन्तः समागमन् आगतवन्तः ‘गम्ऌ गतावित्यतो लुङ् परस्मैपदं अगमत् अगमताम् अगमन्’ ।। ४८ ।।",
  "4049": "गुरोरिति ।। कदाचन कस्मिंश्चित् काले गुरोः अच्युतप्रेक्षस्य उपान्ते समीपे श्रवणे भागवतपुराणव्याख्यानश्रवणे रतैः निरतैः । पञ्चषैः पञ्च वा षड्वा पञ्चषाः तैःद्विजैः शिष्यभूतैः विप्रैः । बहुप्रकारे बहवः प्रकाराः पाठभेदाः यस्मिन् तत्तथोक्तं तस्मिन् । लिखिते भिन्नभिन्नपाठेन लिखितभागवतेऽपि स प्रभुः पूर्णप्रज्ञाचार्यः दृढं निःसंशयं यथा भवति तथा एकं प्रकारं अभ्यधात् उवाच । श्रीभागवतपुराणव्याख्यानकाले श्रोतृजनैः स्वस्वपुस्तकेषु पृथक् पृथक् भिन्नपाठेन लिखितभागवते वाचितेऽपि पूर्णप्रज्ञः बहुपाठेषु मध्ये एकं पाठप्रकारं दृढं अभ्यधात् उक्तवान् । अयमेव पाठो व्यासाभिहित इति अभ्यधात् इति भावः । ‘डु धाञ् धारणपोषणयोः लुङ् परस्मैपदं अधात् अधाताम् अधुः’ ।। ४९ ।।",
  "4050": "परेति ।। परप्रकारेष्वपि परे अन्ये च ते प्रकाराश्च परप्रकाराः तेषु पाठान्तरेष्वपि संभवत्सु उपपन्नार्थेषु सत्सु ते तव अस्मिन् भवदुक्ते पाठे विनिर्णयः अयमेव व्यासोक्तः पाठः नान्य इति निश्चयः कथमिति मुकुन्दबोधेन मुकुन्दस्य बोधो ज्ञानं यस्य सः मुकुन्दबोधः अच्युतप्रेक्षः तेन उदीरिते उक्ते सति महाहृत् महत् बहुविषयकं हृत् हृदयं यस्य सः महाहृत् पूर्णप्रज्ञः । एनं स्वात्मनोक्तं प्रकारं पाठप्रकारं भगवत्कृतं भगवता व्यासेन कृतं रचितं स्फुटं सम्यक् सोपपत्तिकं अब्रवीत् ।। ५० ।।",
  "4051": "निगद्यतामिति ।। हे पूर्णप्रज्ञ यदि जगद्गुरोः जगतां गुरोः वेदव्यासस्य कृतिस्थितिं कृतेः गन्थनिर्माणस्य स्थितिं प्रकारं वेत्थ जानासि । ‘विद ज्ञाने इत्यस्माल्लट् परस्मैपदं वेत्थ विदथुः विद’ । तर्हि इहैव भागवत एव पञ्चमे पञ्चमस्कन्धे गद्यं अच्छन्दोबद्धं वाक्यं गद्यमित्युच्यते । अपादः पदसन्तानो गद्यमित्युच्यते बुधैः इति वचनात् । तादृशं गद्यरूपं वाक्यं निगद्यतां पाठतो अर्थतश्च नितरां कथ्यताम् । ‘गद व्यक्तायां वाचि’ इत्यतः कर्मणि लोडात्मनेपदं गद्यतां गद्येतां गद्यन्ताम्’ । इति एवं यतिसत्तमे यतीनां उत्तमे अच्युतप्रेक्षे ब्रुवाणे सति भूरिहृत् भूरि पूर्णं हृत् हृदयं यस्य सः भूरिहृत् पूर्णप्रज्ञः । स्वयं तदुक्तमार्ग्रेण तेन वेदव्यासेन उक्तश्चासौ मार्गः प्रकारश्च तदुक्तमार्गः तेन जगाद पाठतः अर्थतश्च अवदत् । ‘गद व्यक्तायां वाचीत्यतः लिट् परस्मैपदं जगाद जगदतुः जगदुः’ ।। ५१ ।।",
  "4052": "अशेषेति ।। तदा गद्यपठनकाले तदाज्ञया तस्य गुरोराज्ञया नियोगेन अशेषशिष्यैः अशेषाश्च ते शिष्याश्च अशेषशिष्याः तैः । परीक्षणाय पूर्णप्रज्ञोक्तपाठः पुस्तकेषु अस्ति न वा इति परीक्षार्थं विश्वासार्थं इत्यर्थः । समस्तपुस्तकं समस्तं च तत् पुस्तकं च समस्तपुस्तकं समुदायैकवचनं पञ्चमस्कन्धात्मकसमस्त-पुस्तकसमुदायः ऐक्षि दृष्टम् । ‘ईक्ष दर्शन इत्यतः कर्मणि लुङ् आत्मनेपदं ऐक्षि ऐक्षिषातां ऐक्षिषत’ । सः पूर्णप्रज्ञाचार्यः तत्र अशेषपुस्तकमध्ये एकतमे शुद्धपाठात्मके एकस्मिन् पुस्तके स्थितं दृष्टं पाठं न त्यजन् अत्यजन् । पुस्तकापेक्षां विना पञ्चमे गद्यं वदन्नपि शुद्धपाठात्मकैकपुस्तकगतपाठानुसारेण वदन्निति भावः । तावत् तदा एकपुस्तकगत-पाठानुसारेण पठनकाले अध्यायनिकायं अध्यायानां निकायः समुदायः । ‘स्यान्निकायः पुञ्जराशी तूत्करः कूटमस्त्रियाम्’ इत्यमरः । तं पञ्चमस्कन्धाध्यायसमूहं अभ्यधात् पाठतोऽर्थतश्च अवदत् । हन्त आश्चर्ये हर्षे वा ।। ५२ ।।",
  "4053": "अत्रेति ।। हे जैत्र जयशील । ते त्वया अत्र अस्मिन् जन्मनि यत् वेदपुराणादिकं न पठितं नाधीतं तत् ते कथं भाति प्रतिभाति? ‘भा दीप्तावित्यतो लट् परस्मैपदं भाति भातः भान्ति’ । इति एवं अमुना गुरुणा अच्युतप्रेक्षेण उक्ते सति अमितबुद्धिः अमिता पूर्णा बुद्धिः प्रज्ञा यस्य स तथोक्तः पूर्णप्रज्ञाचार्यः । अहं इदं सर्वं पूर्वजन्मसु पूर्वाणि अतीतानि च तानि जन्मानि च पूर्वजन्मानि तेषु पूर्वजन्मसु वेद पुरा ज्ञातवान् । हि प्रसिद्धं इत्युवाच । ‘विद ज्ञान इत्यस्मात् लट् परस्मैपदं वेद्मि विद्वः विद्मः पक्षे वेद विद्व विद्म’ । ‘वेद पुरा’ इत्यत्र ‘यावत् पुरा निपातयोः लट्’ इति सूत्रेण अतीतार्थे लट् प्रत्ययः । तस्य विदो लटोः वा इति णलादेशः । रथोद्धतावृत्तं ‘रान्नराविह रतोद्धता लगौ’ इति वचनात् ।। ५३ ।।",
  "4054": "इतिति ।। इति पुर्वोक्तप्रकारेण । बहुविधविश्वाश्चर्यचित्तप्रवृत्तेः अनेकप्रकाराणां विश्वेषां सर्वेषां जनानां आश्चर्यभूता चित्तस्य हृदयस्य प्रवृत्तिः प्रकृष्टा अतिशयिता वृत्तिः परिणामज्ञानं इत्यर्थः । चित्तस्य प्रवृत्तिः चित्तप्रवृत्तिः विश्वाश्चर्यभूता च सा चित्तप्रवृत्तिश्च विश्वाश्चर्यचित्तप्रवृत्तिः । बह्व्यः विधाः प्रकाराः यस्याः सा बहुविधा नानाविधविषयिणी इति भावः । ‘विधाविधौ च प्रकारे’ इत्यमरः । बहुविधा विश्वाश्चर्यचित्तप्रवृत्तिः यस्य सः तथोक्तः तस्य अस्य पूर्णप्रज्ञाचार्यस्य कीर्तिः यशः नूतनापि नवीनापि जगति लोके विततिं व्याप्तिं आयत् ययौ । ‘अय पय गतावित्यतो लङ् परस्मैपदं आयत् आयतां आयन्’ इति । जातमात्रापि मध्वकीर्तिः सर्वत्र व्याप्तेति भावः । कथंभूता कीर्तिःभास्करी भास्करस्य सूर्यस्य इयं भास्करी सूर्यसंबन्धिनी प्रभेव दीप्तिरिव क्षपिततततमस्का क्षपितं निरस्तं ततं व्याप्तं सर्वजगद्गतं इत्यर्थःतमः अज्ञानलक्षणान्धकारो यया सा तथोक्ता । पुनः कथंभूता । चन्द्रिकेव कौमुदीव सुजनकुमुदवृन्दानन्ददा सुजनाः कुमुदानीव इन्दीवराणीव सुजनकुमुदानि । ‘सिते कुमुद कैरवे’ इत्यमरः । तेषां वृन्दं समूहः तस्य आनन्दं हर्षं ददातीति सुजनकुमुदवृन्दानन्ददा । अनेन सूर्यदृष्टान्तेन अज्ञाननाशकत्वोक्त्या अनिष्टपरिहारकत्वं,चन्द्रदृष्टान्तेन आनन्दप्रदत्वोक्त्या इष्टप्रापकत्वं च उक्तं भवति । तेन च महागुरुत्वं ज्ञापितं भवतिपूर्णप्रज्ञाचार्यस्येति ज्ञेयम् । वृत्तं तु मालिनी ‘ननमयययुतेयं मालिनी भोगिलोकैः’ इति तल्लक्षणात् ।। ५४ ।।\n।। इति श्रीमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां चतुर्थः सर्गः ।। ४ ।।\n",
  "5001": "वेदान्तेति ।। अथ किञ्चित् कालानन्तरं सः अदभ्रचेताः अदभ्रं बहुलम् पूर्णमिति यावत् । ‘अदभ्रं बहुलं बहु’ इत्यमरः,चेतः मनः यस्य सः अदभ्रचेताः पूर्णप्रज्ञाचार्यः । गुरुणा अच्युतप्रेक्षेण वारिजपूरितैः वारिणि उदके जायत इति वारिजः शङ्खः ‘लवणाम्बुजयोरब्जं क्लीबे शङ्खे तु पुंसि च’ इति भास्करः,तस्मिन् पूरितैः पूर्णैः वारिभिः जलैः अभिषिच्यते पुरा अभिषिक्तः । ‘‘यावत्पुरानिपातयोर्लट्’’ इति अतीतार्थे लट् । कथंभूतः गरीयसि अतिशयेन गुरु महद्गरीयः तस्मिन् गरीयसि अत्युत्तमे वेदान्तविद्यानिजराज्यपालने वेदानां अन्तः निर्णयः यया सा वेदान्ता,सा च सा विद्या च ब्रह्ममीमांसा च वेदान्तविद्या । निजं च तत् राज्यं च निजराज्यं वेदान्तविद्यैव निजराज्यं तस्य पालने व्याख्यानेन शिष्यादिषु सत्संप्रदायप्रवर्तनलक्षणे तत्प्रतिकूलवादिनिराकरणे च । सङ्कल्प्यमानः वेदान्तविद्याव्याख्यानादिषु ‘अयं पूर्णप्रज्ञः समर्थः तत्र प्रवर्ततां’इति योजितस्सन् गुरुणा यौवराज्ये अभिषिक्तोऽभूत् इति भावः । इन्द्रवंशावृत्तं ‘तच्चेन्द्रवंशा गदिता ततौ जरौ’ इति तल्लक्षणात् ।। १ ।।",
  "5002": "आनन्देति ।। गुरूदितं गुरुणा अच्युतप्रेक्षेण उदितं आनन्दतीर्थेति पदं नाम ‘पदं शब्दे च वाक्ये च’ इति विश्वः तस्य श्रीपूर्णप्रज्ञाचार्यस्य अत्यनुरूपरूपकं अतिशयेन ‘प्रकर्षे लङ्घनेऽप्यति’ इत्यमरः अनुरूपस्य योग्यस्य अर्थस्य रूपकं निरूपकं प्रतिपादकं बभूव अन्वर्थकमभूदिति भावः । कुतः यत् यस्मात् ‘यत्तद्य-तस्ततो हेतौ’ इत्यमरः सः पूर्णप्रज्ञाचार्यः । आनन्दरूपस्य सुखरूपस्य परस्य परमात्मनः ‘परोरिः परमात्मा च’ इति भास्करः पात्रधीः पात्रं वासयोग्यं धीः अन्तःकरणं यस्य स तथोक्तः । ‘योग्यभाजनयोः पात्रं’ इत्यमरः । अनेन अत्र तीर्थशब्देन क्षेत्रमुच्यते ‘तीर्थं शास्त्रेऽध्वरे क्षेत्रे’ इति धनञ्जयः । क्षेत्रं नाम सिद्धस्थानपुण्यभूमिः । ततश्च आनन्दरूपस्य हरेः तीर्थं निवासयोग्यक्षेत्रभूतं मनः यस्य सः आनन्दतीर्थ इत्यर्थः । आनन्दस्य तीर्थं यस्य सः आनन्दतीर्थ इति विग्रहः उक्तो भवति । यस्माच्च स पूर्णप्रज्ञः आनन्दसन्दा-यिसुशास्त्रकृत् आनन्दस्य सुखस्य सन्दायि आधिक्येन दातृ सुशास्त्रं शोभनं शास्त्रं हरिसर्वोत्तमत्वप्रतिपादकं करोतीति कृत् कर्ता इत्यर्थः । आनन्दप्रदं तीर्थः शास्त्रं यस्मात् स आनन्दतीर्थः इति विग्रहः । पूर्णप्रज्ञस्य शङ्खोदकैः अभिषेकानन्तरं आनन्दतीर्थ इति अन्वर्थकं नाम चकार गुरुः इति भावः । अयं श्लोकः ‘उपजाति’वृत्तम् ।। २ ।।",
  "5003": "कदाचिदिति ।। कदाचित् कस्मिंश्चित् काले बहुशिष्यसंवृतः बहवश्च ते शिष्याश्च तैः संवृतः गोविन्दबुद्धेः गोविन्दे अच्युते बुद्धिः प्रेक्षा यस्य स तथोक्तः तस्य अच्युतप्रेक्षस्य सखा मित्रं यतिः सन्यासी अत्र रजतपीठपुरे उपययौ उप अच्युतप्रेक्षस्य समीपं ‘उपोऽधिके समीपे च’ इत्यमरः ययौ प्राप । तदा यत्यागमनकाले अमुष्य शिष्याः अमुष्य आगतस्य यतेः शिष्याः,अनुमानशिक्षिताः अनुमानशास्त्रे तर्कशास्त्र इत्यर्थः शिक्षिताः प्रवीणाः ‘प्रवीणे निपुणाभिज्ञविज्ञनिष्णातशिक्षिताः’ इत्यमरः अत एव उद्धताः अहङ्कारिणः सन्तः । गुरुबुद्धिं गुर्वी महती पूर्णा इति यावत् बुद्धिः प्रज्ञा यस्य स तथोक्तः तं पूर्णप्रज्ञाचार्यं अजिगीषन् जेतुं ऐच्छन् । ‘जि जये’ इत्यस्मात् धातोर्लङ् परस्मैपदं अजिगीषत् अजिगीषतां अजिगीषन् ।। ३ ।।",
  "5004": "भिदेति ।। तैः शिष्यैः भिदा भेदः सुसाध्या सुखेन साधयितुं शक्या इति एवमुक्ता । अत्र भेदसाधने । प्रतिपक्षभीषणं प्रतिपक्षस्य प्रतिवादिनः भीषणं भयङ्करं ‘दारुणं भीषणं भीष्म’ इत्यमरः अनुमानं पञ्चावयवादिवाक्यं आशु शीघ्रं प्रायुज्यत प्रयोजितम् । ‘युजिर् योग’ इत्यतः कर्मणि लङात्मनेपदं अयुज्यत अयुज्येतां अयुज्यन्त । अनुमानं तु ‘‘विमतौ जीवपरमात्मानौ भिन्नौ नियम्यनियामकत्वात् राजपुरुषवदि’’ति । अखण्डधीः अखण्डा पूर्णा धीः प्रज्ञा यस्य स तथोक्तःसः पूर्णप्रज्ञः इदं अनुमानं व्यक्तं सम्यक् अखण्डयत् दूषितवान् । ‘खडि भेदन इत्यस्मात् लङ् परस्मैपदम्’ । कथंभूतः पक्षदक्षः पक्षे सिद्धान्ते तत्समर्थने तद्दूषणपरिहारे च दक्षः चतुरः । कः कमिव विराट् वीनां पक्षिणां ‘विः पक्षि परमात्मनोः’ इत्यमरः राट् राजा विराट् गरुडः ‘राज्ञिराट् पार्थिवक्ष्माभृत्’ इत्यमरः । फणिनमिव सर्पमिव ‘कुण्डली गूढपाच्चक्षुःश्रवाः काकोदरः फणी’ इत्यमरः । गरुडोऽपि पक्षाभ्यां पत्राभ्यां दक्षः । खण्डनप्रकारस्तु,भिन्नत्वलक्षणं विशेषणं पक्षाद्भिन्नं अभिन्नं वा उत भिन्नाभिन्नम् । न प्रथमः । भेदपरंपरया अनवस्थानात् । न द्वितीयः । विशेषणविशेष्ययोः अन्यतरमात्राविशेषापत्तेः । न तृतीयः । पूर्वोक्तदोषद्वयापातात् व्याहतेश्च । तस्मात्प्रतिज्ञायाः एवासंभवाद्भेदसाधनमशक्यमेव इत्येवंप्रकारेणेति ज्ञेयः ।।४ ।।",
  "5005": "अथेति ।। अथापि भेदसाधनानुमानखण्डनानन्तरमपि तैः शिष्यैः इत्यवादि गदितम् । कथं । विमतं सत्यत्वमिथ्यात्वाभ्यां विप्रतिपत्तिविषयीभूतं आकाशादि-जगत् मिथ्या,मतत्वतः दृश्यत्वात्,विवादिनिर्मुक्तवत् विवादेन विप्रतिपत्तिना निर्मुक्तं रहितं मिथ्यात्वेन संप्रतिपन्नमित्यर्थः । तादृशशुक्तिरजतवत् इत्यवादि इत्यन्वयः । ‘वद व्यक्तायां वाची’त्यतो कर्मणि लुङ् आत्मनेपदं ‘अवादि अवदिषातां अवदिषत’ । तदनन्तरं अनेन पूर्णप्रज्ञाचार्येण इत्येवमनुमा न्यगद्यत निगदिता । ‘गद व्यक्तायां वाचि’ कर्मणि लङ् आत्मनेपदं ‘अगद्यत अगद्येतां अगद्यन्त’ । कथं विमतं पूवर्ोेक्तप्रकारेण विवादविषयीभूतं वियदादिविश्वं सत्यं अबाध्यं मतत्वतः दृश्यत्वात् घटादिघटः कुम्भः आदिः यस्य तत् तथोक्तंवस्तु यथा यथावत् सत्यं तद्वदिति ।। ५ ।।",
  "5006": "हेतोरिति ।। सकौतुकैः कौतुकेन कुतूहलेन सहितैः । ‘कौतूहलं कौतुकं च कुतुकं च कुतूहलं’ इत्यमरः । तैः शिष्यैः यदा तूर्णं आशु । ‘सत्वरं चपलं तूर्णमविलम्बितमाशु च’ इत्यमरः । हेतोः मतत्वहेतोः अतिव्याप्तिः अनैकान्तिकता । अवादि उक्ता । प्रपञ्चसत्यत्वसाधकत्वेन प्रयुक्तस्य दृश्यत्वापरपर्यायस्य मतत्वहेतोः मिथ्याभूते शुक्तिरूप्यादौ विपक्षे वर्तमानत्वेन अनैकान्तिकत्वात् । तेन प्रपञ्चसत्यत्वसाधनं अयुक्तमिति तैः उक्तमिति भावः । तदा अविस्मयः न विद्यते विस्मयः आश्चर्यं यस्य सः तथोक्तः । असौ पूर्णप्रज्ञाचार्यः इत्यादि वदन् तान् यतिशिष्यान् जिगाय जितवान् । ‘जि जय इत्यतो लिट् परस्मैपदं जिगाय जिग्यतुः जिग्युः’ । कथं यत् यस्मात्शुक्तिरूप्यादि शुक्तिरजतादिकं,अन्यथा सत्वेन प्रतीताकारात् अन्यथा असत्वेनमतं संमतं अनुभव-सिद्धमित्यर्थःतस्मात् तत् शुक्तिरूप्यादि मतं दृश्यं न इत्यादि वदन् इत्यन्वयः । अयं भावः दृश्यत्वं नाम दृग्विषययोः संबन्धः । तत्र शुक्तिकादौ प्रतीतस्य रजतादेः असदेव इदं रजतं प्रत्यभादित्यादिना बाधोत्तरकालं असत्वानुभवात् असता च सम्बन्धायोगात् न शुक्तिरूप्यादिना दृक् संबन्धःकिन्तु शुक्तिकादिसन्निकृष्टमेव इन्द्रियं दोषवशात् शुक्तिं अत्यन्तासद्रजतात्मनावगाहत इत्यभ्युपगमात् शुक्तिकायाः एव दृश्यत्वाभ्युपगमात् न मिथ्याभूतरजतादौ विपक्षे दृश्यत्वं इति न अनैकान्त्यं हेतोरिति । ननु घटादौ मिथ्याभूते दृष्टान्ते सत्यत्वाभावात् साध्यविकलो दृष्टान्तः इति चेन्न,सन् घट इत्यादिप्रत्यक्षेण सत्यत्वस्य सिद्धत्वादिति आदिशब्देन ग्राह्यम् ।। ६ ।।",
  "5007": "तत्त्वा इति ।। असौ पूर्णप्रज्ञाचार्यः स्वयं विमते विवादविषयीभूते प्रमेये । यत् विप्रतिपन्नं प्रमेयं तत्र सर्वत्रेत्यर्थः । तत्त्वे तस्य वस्तुनः तत्स्वरूपत्वं उपपन्नमित्यस्मिन्नर्थे । अतत्त्वे तत्स्वरूपत्वं अनुपपन्नमित्यस्मिन्नर्थेऽपि अनुमां अनुमानं वदन् प्रयुञ्जानः विश्वान् सर्वान् विदुषः पण्डितान् सभासु विजित्य पराभवं प्रापयित्वा नाम्ना अनुमानतीर्थतां अनुमानतीर्थशब्दवाच्यतां जगाम प्राप । ‘‘गम्ऌ गतावित्यस्माल्लिट् परस्मैपदं जगाम जग्मतुः जग्मुः’’ । कथंभूतः तदप्रतिष्ठां तस्य अनुमानस्य अप्रतिष्ठां अप्रामाण्यं प्रतिपादुकः प्रतिपादनशीलः प्रत्यक्षागमाननुगृहीतस्य अनुमानस्य प्रामाण्याभावं साधयन्नित्यर्थः । यद्यत्प्रमेयं विप्रतिपन्नं तस्य सर्वस्यापि तत्तत्स्वरूपत्वस्योपपत्तौ अनुपपत्तौ च केवलानुमानस्याप्रामाण्यात् प्रत्यक्षादिसहितं अनुमानं प्रयुञ्जन् अनुमानतीर्थ इति नाम्ना प्रसिद्धोऽभूदिति भावः । ‘प्रति पूर्वात् पद धातोरुकञि प्रतिपादुक इति रूपं तेन उकञ् प्रत्ययान्तस्य प्रतिपादुक इत्यस्य ‘‘न लोकाव्ययनिष्ठाखलर्थतृनामित्यनेन सूत्रेण षष्ठीप्रतिषेधात् द्वितीयेति ज्ञेयम् ।। ७ ।।",
  "5008": "समस्तेति ।। समस्तवादीन्द्रगजप्रभङ्गदः वादीनां इन्द्राः श्रेष्ठाः वादीन्द्राः समस्ताश्च ते वादीन्द्राश्च त एव गजाः कुञ्जराः तेषां प्रभङ्गं पराजयं ददातीति समस्तवादीन्द्रगजप्रभङ्गदः ‘भङ्गः खण्डपराजयः’ इति रत्नमाला । अवन्यां मह्यां प्रतिपक्षिकाङ्क्षया प्रतिपक्षिणः प्रतिवादिनः तेषां कांक्षया इच्छया ‘इच्छा काङ्क्षा स्पृहेहा तृड्वाञ्छा लिप्सा मनोरथः’ इत्यमरः । क्वास्ति प्रतिवादीति अन्विष्य भूम्यां पर्यटन्,वेदद्विषां वेदं द्विषन्तीति वेदद्विषः बौद्धाः तेषां प्रथमः अग्रणीः यः बुद्धिसागरः बुद्धिसागरनामा बौद्धः अभूत्सोऽत्र अच्युतप्रेक्षसमीपं प्रति सवादिसिंहः वादिसिंहाख्येन पण्डितेन द्विजेन सहितस्सन् समाययौ । सबुद्धिसागरः इत्यत्र बुद्धिसागरेण सहितः सः वादिसिंह इति योजना न संभवति वेदद्विषां प्रथमः इत्त्येतद्विशेषणं वादिसिंहे नोपपद्यते वादिसिहस्य वैशेषिकत्वेन वेदप्रामाण्यवादित्वात् बुद्धिसागरस्य च बौद्धत्वात् तत्र तद्विशेषणं उपपद्यते । अतः पूर्वोक्तैव योजना संभवति । तच्चोक्तं ‘‘वैशेषिकविशेषज्ञो वादिसिंहाभिधो द्विजः । महीं विजित्य सम्प्राप्तो बौद्धाग््य्रं बुद्धिसागरम् ।। खण्डितस्तेन पाण्डित्यात्तत्पक्षा-पेक्षकोऽभवत् । श्रुत्वा मध्वस्य वैदग्धीं प्राज्ञो तद्गुरुमूचतुः ।। वादिनौ वादकामौ द्वौ भगवंस्त्वाऽऽगताविति । बुध्यब्धिबुद्धिमाश्रित्य परो वाग्मी कथां व्यधात् ।।’’ इति ।। ८ ।।",
  "5009": "तस्येति ।। मुकुन्दधीः मुकुन्दस्य धीः प्रेक्षा यस्य स तथोक्तः अच्युतप्रेक्षः । उरुदुर्गर्ववतः उरुः महान् बहुलः दुर्गर्वः अहमेव विद्वदग्रणीः मत्समः कोऽस्ति भुवि इति दुरहङ्कारः अस्यास्तीति उरुदुर्गर्ववान्तस्य बुद्धिसागरस्य जिगीषया जेतुमिच्छया निशातं तेजितं अतितीक्ष्णं ‘रुग्णं भुग्नेऽथ निशितक्ष्णुतशातानितेजिते’ इत्यमरः । सुपक्षदक्षं शोभनश्चासौ पक्षःस्वसिद्धान्तश्च सुपक्षः सुपक्षे दक्षः चतुरस्तम् । बाणपक्षे सुपक्षैः गुरुद्भिः दक्षं वेगयुतम् । सुखतीर्थमार्गणं सुखतीर्थः आनन्दतीर्थ एव मार्गणः शरः तम् । ‘कलम्बमार्गणशराः पत्री रोप इषुर्द्वयोः’ इत्यमरः । मठान्तरेषुधेः अन्यः मठः मठान्तरं तदेव इषुधिः तूणीरः तस्मात् ‘तूणीरनिषङ्गाइषुधिद्वयोः’ इत्यमरः । स्वशिष्यहस्तेन स्वस्य आत्मनः शिष्य एव हस्तः करः तेन द्रुतं क्षिप्रंआदत्त गृहीतवान् ‘दद दान इत्यतो लङात्मनेपदं आदत्त आददातां आददत’ । प्राप्तप्रतिवादिनिराकरणाय आनन्दतीर्थं अन्यमठस्थितं स्वशिष्येण समाह्वयत् प्रतिभटनिरासाय निषङ्गात् बाणं यथा गृह्णति तथेति भावः ।। ९ ।।",
  "5010": "जैत्रमिति ।। गरिष्ठधीः अतिशयेन गुर्वी गरिष्ठा पूर्णा धीः प्रज्ञा यस्य सः गरिष्ठधीः सः पूर्णप्रज्ञाचार्यः । गुरुणा आकारितः सन् मठान्तरादागत्त्य,रूप्यपीठायतनोत्तमस्थितम् रूप्यपीठे रजतपीठपुरे आयतनोत्तमे मठश्रेष्ठे स्थितं विद्यमानं गुरुं अच्युतप्रेक्षं उपेत्य प्राप्य अवन्दत नमस्कृतवान् । किं कुर्वन् सन् जैत्रं वादे जयशीलं जयसामर्थ्योपेतमिति यावत् । प्रजिज्ञासु ज्ञातुमिच्छत् कुतूहलाकुलं कुतूहलेन सन्तोषेण आकुलं समन्वितम् । प्रत्वरितं अतिवेगयुक्तं नृणां पुरुषाणां कुलं समूहं निशामयन् पश्यन् सन्,प्राप्तवादिपूर्णप्रज्ञाचार्ययोः मध्ये कः जयवान् भविष्यतीति ज्ञातुं सन्तोषेण तत्र मिलितं जनसमूहं निरीक्षमाण इति भावः ।। १० ।।",
  "5011": "स इति ।। विशारदः निराकरणे चतुरः सः पूर्णप्रज्ञाचार्यः तीक्ष्णेन प्रतिवादिना सोढुमशक्येन,मितेन शब्दापेक्षया स्वल्पेन,वेगिना वाद्युक्त्यनन्तरमेव अविलम्बेनोक्तेन वाक्येन प्रत्युत्तररूपेण गरीयसीं महतीं स्वान्येन परिहतुमशक्यामिति यावत् । वादिसिंहस्य गिरं वचनं पण्डितमण्डलान्तरे पण्डितानां विदुषां मण्डलं समूहः तस्य अन्तरे मध्ये मुहुः भृशं अखण्डयत् निराकरोत् । ‘खडिभेदन इत्यस्मात् लङ् परस्मैपदम्’ केन कामिव,विशारदः युद्धचतुरः पुरुषः तीष्णेन निशितेन मितेन अणुपरिमाणेन वेगिना वेगवता शरेण इषुणा गदां गदायुधमिव । बुद्धिसागरवादिसिंहयोः मध्ये बुद्धिसागरमतेन प्रथमं कथां कुर्वतः वादिसिंहस्य पक्षमखण्डयदिति भावः ।। ११ ।।",
  "5012": "असाविति ।। अथ श्रीमध्वेन स्ववाक्यखण्डनानन्तरमपि असूयन् असूयां कुर्वन् मध्वाधिक्यमसहमान इति भावः । असौ वादिसिंहः कञ्चिदर्थं अभिधेयं ‘अर्थोऽभिधेयरैवस्तुप्रयोजननिवृत्तिषु’ इत्यमरः । उच्चकैः उच्चध्वनिवाक्यैः द्विनवप्रकारतः द्वौ च ते नव च नवसङ्ख्या च द्विनवाः द्विनवाश्च ते प्रकाराः पक्षाश्च द्विनवप्रकाराः अष्टादश-विधा इति यावत् । तेभ्यः द्विनवप्रकारतः पञ्चम्यर्थे तसिःव्यचीक्लृपत् विकल्पयामास । ‘क्लृपू सामर्थ्य इत्यतो लुङ् परस्मैपदं अचीक्लृपत् अचीक्लृपतां अचीक्लृपन्’ । तावत् तदा असूयया उच्चस्वरेण बहुप्रकारेण विकल्पकाले जनः तत्र मिलितो जनः जगद्विजेतुः जगतः विजेता जयशीलः तस्य पूर्णचेतसः पूर्णं बह्वर्थविषयकं चेतो मनो यस्य तस्य पूर्णचेतसः पूर्णप्रज्ञस्य जये वादिसिंहपराभवविषये ससंशयः वादिसिंहं विजेष्यते न वा इति संशयसहितः\nअजायत अभूत् । ‘जनि प्रादुर्भाव इत्यस्माद्धातोर्लङात्मनेपदं अजायत अजायेतां अजायन्त’ ।। १२ ।।",
  "5014": "अगाधमिति ।। महामानसकुम्भसम्भवः महत् पूर्णं मानसं मनो यस्य स तथोक्तः पूर्णप्रज्ञः । ‘स्वान्तं हृन्मानसं मनः’ इत्यमरः । स एव कुम्भसम्भवः अगस्त्यमुनिः ‘अगस्त्यः कुम्भसम्भवः’ इत्यमरः । अगाधं गम्भीरं आत्मनि स्वविषये अतिवेलं अत्यन्तं ‘अतिवेलभृशात्यर्थं’ इत्यमरः उद्धतं अविनीतं, ‘अविनीतः समुद्धतः’ इत्यमरः,मत्समः कोऽपि नास्तीति दृप्तमिति यावत् । तिरस्कृताशेषसरस्वतीततिं अशेषाणां समस्तानां पण्डितानां सरस्वत्यः वाचः ‘गीर्वाग्वाणी सरस्वती’ इत्यमरः,तासां ततिः समूहः तिरस्कृता निराकृता अशेषसरस्वतीततिः येन स तथोक्तस्तम् । बुद्धिसागरमपि इति वादिसिंहनिराकरणप्रकारेण कामं यथेष्टं अनायासेनेति यावत् । लघूचकार खण्डिताहङ्कारं चकार । जिगाय इति यावत् । प्राक् अगस्त्यर्षिः अगाधं अतलस्पर्शं अतिनिम्नमित्यर्थः । ‘अगाधमतलस्फर्शं’ इत्यमरः । आत्मनि स्वस्मिन् अतिवेलं अब्धितीरं अतिक्रम्य उद्धतं ‘वेलाब्धितीरवृध्योऽस्तु’ इति भास्करः । तिरस्कृताशेषसरस्वतीततिं अशेषाश्च ताः सरस्वत्यः नद्यश्च तासां ततिः समूहः अशेषसरस्वतीततिः तिरस्कृता निराकृता अशेषसरस्वतीततिः येन स तथोक्तस्तम् । सागरं यथा पीत्वा लघूचकार तथेति श्लेषाभिप्रायः । ‘कूलङ्कषा निर्खरिणी रोधो वक्रा सरस्वती’ इत्यमरः ।। १४ ।।",
  "5015": "श्व एवेति ।। वादः कथाश्व एव परेद्युरेवास्तु भवतु इति वादिनौ वदन्तौ खलौ दुर्जनौ वादिसिंहबुद्धिसागरौ प्रति मध्वे पूर्णप्रज्ञाचार्ये यदि उत्तरं अस्मद्युक्तिखण्डने प्रतिवाक्यं ‘प्रतिवाक्योत्तरे समे’ इत्यमरः भाति प्रतीयेत तर्हि अद्य इदानीं ईर्यतां उच्यतां‘ईर प्रेरण इत्यस्मात् कर्मणि लोडात्मनेपदं ईर्यतां ईर्येतां ईर्यन्ताम् । अन्यथा प्रत्युत्तरापत्तिः अप्रतिभेति अप्रतिभानामकनिग्रहस्थानं युवयोः प्राप्तं,इति एवं ब्रुवाणे सति वदति सति,तूष्णीं स्थितौ दृष्ट्वा जनः जयशीलजिज्ञासया मिलितो जनः जितौ पराजितौअमत मेने । ‘मनुअवबोधन इत्यस्मात् लुङात्मनेपदं अमत अमनिष्ट,अमनिषाताम् अमनिषत’ । सः जनः निशापलायनात् निशायां रात्रौ पलायनात् ग्रामं परित्यज्य निर्गमनात् ‘निशा निशाथिनी रात्रिः’ इत्यमरः । जितौ निश्चिकायापि तौ निशायामेव पलायितौ श्रुत्वा पराजिताविति निश्चयमकरोच्च । ‘निस् पूर्वकात् चिञ् चयने इत्यस्माल्लिट् परस्मैपदं चिकाय चिक्यतुः चिक्युः’ ।। १५ ।।",
  "5016": "बुद्धीति ।। अयं श्रीमध्वाचार्यः । भूपरिवर्तिना भुवं भूमिं परिवर्तिना पर्यटता बुद्धब्धिना बुद्धिसागरेण अब्धिशब्दस्य सागरशब्दपर्यायित्वात् बुद्ध्याब्धिनेत्युक्तम् । वादिवरेण वादिसिंहेन च । ‘सिंहशार्दूलनागाद्याः पुंसि श्रेष्ठार्थवाचकाः’ इत्यमरकोशोक्तेः । वरशब्दस्य श्रेष्ठार्थकसिंहशब्देन समानार्थकत्वात् वादिवरेणेत्युक्तम् । चिरात् बहुकाल आर्जितां संपादितां जयश्रियं जयाख्यसम्पदं मुहूर्तात् घटिकाद्वय-मितकालादेव,अप्रयत्नवान् प्रयत्नो अस्यास्तीति प्रयत्नवान् तादृशो न भवतीति अप्रयत्न-वान् आयासरहितस्सन्अवाप्तवान् अपहृतवानिति भावः । अहो आश्चर्यम् । ‘अहोहीति च विस्मये’ इत्यमरः । इत्येवंप्रकारेण जनैः ग्रामस्थजनैः अतिविस्मितं आश्चर्यं प्राप्तम् ।। १६ ।।",
  "5017": "व्याख्यन्निति ।। कदाचित् कस्मिंश्चित्काले । मणिमद्विनिर्मितं मणिमता सङ्करनाम्ना भुव्युत्पन्नेन मणिमन्नामकदैत्येन विनिर्मितं विरचितं भाष्यं ब्रह्मसूत्रभाष्यं व्याख्यन् व्याख्यानं कुर्वन्,तर्कविशारदैः तर्के तर्कशास्त्रे विशारदैः चतुरैः जनैः वृतः युक्तः सम्मोदतीर्थः श्रीमदानन्दतीर्थाचार्यः । परिहासहासवान् ‘हासोहास्यं च बीभत्सं’ इत्यमरः,अपहासं कुर्वन् सन् इति यावत् । सुरमोददायिनीं सुराणां मोदं ददातीति सुरमोददायिनी तां वाचं वाक्यं,उवाच अब्रवीत् । ‘वच परिभाषण इत्यतो लिट् परस्मैपदं,उवाच ऊचतुः ऊचुः’ ।। १७ ।।",
  "5018": "सदिति ।। विशुद्धबुद्धिभिः विशुद्धा रागादिदोषरहिता बुद्धिः अन्तःकरणं येषां ते विशुद्धबुद्धयः तैः पुरुषैः ।। विशुद्धा च ताः बुद्धयश्च विशुद्धबुद्धयः ताभिः विशुद्धान्तःकरणैरिति वा । उग्रं क्रूरं नरकाद्यनर्थप्रदमित्यर्थः । गूढाग्रहं गूढं निगूढं हृदये आग्रहं विचारमकृत्वा ‘एवमेव तत्त्वं’ इत्येवंरूपं दुरभिमानंनिगृह्य परित्यज्य,सत्सूत्रभावे सन्ति निर्दोषाणि च तानि सूत्राणि ब्रह्मसूत्राणि सत्सूत्राणि सत्सूत्राणां भावे अभिप्राये ‘भावः सत्तास्वभावाभिप्रायचेष्टात्मजन्मसु’ इत्यमरः,पृथक् भाष्यं वर्जयित्वा, ‘पृथग्विनान्तरेणर्तेहिरुङ् नाना च वर्जने’ इत्यमरःप्रविचारिते सम्यगविचारिते सति,तथाभाष्याभिसन्धौ च भाष्यस्य अभिप्राये च प्रविचारिते सति,एतयोः अनयोः सूत्रशङ्करभाष्ययोः अन्योन्यं मिथः मान्यःविरोधाभावेन अङ्गीकर्तुमुचितःअन्वयः व्याख्यानव्याख्येयभावः संबन्धःन दृश्यते नावलोक्यते । अहो एवंविधेऽपि भाष्ये महाजनस्य आदरोऽस्तीति आश्चर्यम् । ‘दृशिर्प्रेक्षण इत्यतः कर्मणि लट् आत्मनेपदं दृश्यते दृश्येते दृश्यन्ते’ सूत्रभाष्ययोः विरोधस्तु,सूत्रेषु विष्णोरनन्तगुणपरिपूर्णत्वं,निर्दोषत्वं,चेतनाचेतनात्मकसर्वप्रपञ्चविलक्षणत्वं,परममुख्यया वृत्त्या सर्ववेदप्रतिपाद्यत्वं,मुक्तौ सर्वजीवनियामकत्वं,प्रपञ्चस्य सत्यत्वमित्यादयोऽर्थाः प्रतिपाद्यन्ते । भाष्ये तु विष्णोर्निर्गुणत्त्वं,जीवाभेदेन सकलदोषभाजनत्वं,सर्वशब्दावाच्यत्वं,प्रपञ्चस्य मिथ्यात्वं मुक्तौ जीवानां ब्रह्मैक्यञ्च,इत्यादयोऽर्थाः सूत्रविरुद्धाः प्रतिपाद्यन्त इति । तस्मात् परस्परविरुद्धयोः भाष्यसूत्रयोः कथं व्याख्यानव्याख्येयभावः सम्बन्धः । कथं सूत्रविरुद्धं भाष्यं प्रमाणं,कथं चैवंविधे भाष्ये महाजनानां प्रमाणत्वाभिमानःइति भावेन अहो इत्युक्तमिति भावः ।। १८ ।।",
  "5019": "इतीति ।। इति पूर्वोक्तप्रकारेण ब्रुवाणे भाषमाणे तस्मिन् श्रीमध्वाचार्ये । अत्र भाष्ये अस्मिन् शङ्करभाष्ये प्रबलान् दुष्परिहारान् दोषान् मुहुर्मुहुः वारं वारं अलं सम्यक् अनुभवारूढं यथा भवति तथेति यावत्प्रतिपादयति उपपादयति सति,विस्मेरधियः विस्मेराः आश्चर्ययुक्ताः धियः चित्तानि येषां ते विस्मेरधियः मनसा विस्मयं कुर्वन्तःअमी व्याख्यानावसरे परितः आसीनाः तर्कविशारदाः जनाः स्थेयसः अतिशयेन स्थिरान् दृढान् इमान् श्रीमध्वाचार्योद्भावितान् भाष्यदोषान् यत्नतोऽपि प्रयत्नेनापि स्वबुद्ध्यनुसारेण यत्नं कृत्वापि न पर्यहरन् न परिहृतवन्तः । ‘परिपूर्वकात् हृञ् हरणे इत्यस्मात् लङ् परस्मैपदं अहरत् अहरतां अहरन्’ ।। १९ ।।",
  "5020": "नन्विति ।। वचस्विनः वाग्मिनः । इमे जनाः इति एवमूचुः अब्रुवन् । ‘वच परिभाषण इत्यतो लिट् परस्मैपदम्’ । किमिति,ननु इति आमन्त्रणे । हे मध्वाचार्य यत् यस्मात् भवता त्वया भाष्यमात्रं केवलं भाष्यं भाष्यमात्रं शङ्करप्रणीत-भाष्यमेवनिरस्यते निराक्रियते । ‘निः पूर्वात् असुक्षेपण इत्यस्मात् कर्मणि लट् आत्मनेपदं अस्यते अस्येते अस्यन्ते’ । तस्मात् अस्य प्रमाणत्वेन अङ्गीकृतस्य सूत्रस्य परः अन्यः अर्थः उच्यतामभिधीयताम् । ‘वचेः कर्मणि लोट् आत्मनेपदं उच्यतां उच्येतां उच्यन्ताम्’ । योऽर्थो भवादृशैः भवता सदृशाः भवादृशाः तैः कविभिः पण्डितैः ‘सङ्ख्यावान्पण्डितः कविः’ इत्यमरः । कथञ्चन केनापि प्रकारेण न दूष्यते न निराक्रियते तादृशोऽर्थः उच्यतामिति ऊचुः इति संबन्धः । ‘दुष वैकृत्य इत्यतः कर्मणि लट् आत्मनेपदं दूष्यते दूष्येते दूष्यन्ते’ ।। २० ।।",
  "5021": "अक्लिष्टेति ।। एषः श्रीमध्वाचार्यः । तदा जनोक्तिकाले । उच्चैः उच्चध्वनिना । वचनं उपन्यासरूपवचनम् । क्षणात् सद्यः । आददे वक्तुमुपचक्रमे । ‘आङ् पूर्वात् दद दाने लिडात्मनेपदं आददे आददाते आददिरे’ । कथंभूतं वचनं,अक्लिष्टशब्दान्वयं अक्लिष्टः क्लेशरहितः स्पष्टं प्रतीयमानः शब्दानां पदानां अन्वयः योजना यस्मिन् तत्,अक्लिष्टाः शब्दाः अन्वयाश्च यस्मिन्निति वा । शब्दानां अक्लिष्टत्वं नाम स्पष्टार्थत्वं,अन्वयानांतु अव्यवहितत्वं ज्ञेयम् । पुनः कथंभूतं,सम्भवत्सूत्रार्थं सम्भवदुपपद्यमानः सुत्राणां अर्थोऽभिधेयः यस्मिन् तत् सम्भवत्सूत्रार्थम् । पुनः कथंभूतं,मानीकृताम्नाययुतस्मृतिआम्नायैः वेदैः युताः आम्नाययुताः ‘श्रुतिः स्त्री वेद आम्नायः’ इत्यमरः आम्नाययुताश्च ताः स्मृतयश्च आम्नाययुतस्मृतयः मानीकृताः उक्तौ प्रमाणत्वेन उदाहृताः आम्नाययुतस्मृतयः यस्मिन् तत् मानीकृताम्नाययुतस्मृति । पुनः कीदृशं एष्यत्कथाताण्डवसूत्रधारकं एष्यन्ती भविष्यन्ती स्वेन करिष्यमाणा च सा कथा भाष्यात्मकवाक्यप्रबन्धः एष्यत्कथा ‘कथ वाक्यप्रबन्धने’ इति धातोः एष्यत्कथैव ताण्डवं नाट्यं ‘ताण्डवं नटनं नाट्यं’ इत्यमरः नाट्यस्य सूत्रधारकं पूर्वरङ्गभूतं उत्तरत्र क्रियमाणनाट्यस्य पूर्वरङ्गं यथा सूचकं तथा मया एवं रूपभाष्यं करिष्यत इत्येवं स्वयं करिष्यमाणभाष्यसूचकं एतदुपन्यासवचनमिति भावः । एवं विधं वचनं आददे इत्यन्वयः ।। २१ ।।",
  "5022": "बुभुत्सयेति ।। सः श्रीमध्वाचार्यः । श्रुतप्रवीणान् श्रुते शास्त्रे ‘श्रुतं शास्त्रावधृतयोः’ इत्यमरः । प्रवीणान् निपुणान् ‘प्रवीणो निपुणोऽभिज्ञः’ इत्यमरः । अत एव अतितार्किकान् अति अत्यन्तं युक्तिशास्त्रचतुरान् । मत्सरवर्जितान् मत्सरेण मात्सर्येण द्वेषेणेति यावत् वर्जितान् रहितान् अत एव बुभुत्सया तत्त्वं बोद्धुमिच्छया आगतान् जनान् । समत्सरान् मात्सर्येण सहितान् अत एव विजिगीषया मध्वं विजेतुमिच्छया आगतान् जनान् वा जनांश्च वाशब्दः समुच्चये । ‘वाऽव्यये वा समुच्चये’ इत्येकाक्षरमाला । अनया भङ्ग्या अनेन पूर्वोक्तोपन्यासरूपेण प्रकारेण मुहुः अत्यन्तं भङ्गं निरुत्तरत्वरूप-पराजयं ‘भङ्गः खण्डे पराजये’ इति रत्नमाला । उपानिनाय प्रापयामास । ‘नी बह्योरित्यादिना द्विकर्मकत्वं’ मत्सरं विना तत्त्वजिज्ञासूनां प्रश्नस्योत्तरं दत्वा संशयादिनिरासद्वारा निरुत्तरत्वं,समत्सराणां विजिगीषूणां विजिगीषया प्रयुक्तयुक्तिखण्ड-नद्वारा निरुत्तरत्वं च कृतवानिति विवेको ज्ञेयः ।। २२ ।।",
  "5023": "कदाचिदिति ।। सौम्यधीः सौम्या निर्मला धीः चित्तं यस्य स तथोक्तः । मध्यगेहार्यवरः मध्यगेहश्चासौ आर्यवरः ज्ञानिश्रेष्ठश्च मध्यगेहार्यवरः मध्वाचार्यपिता कदाचित् कस्मिंश्चित्काले एनं मध्वाचार्यं प्रतिगम्य प्राप्य प्रसेदिवान् प्रसन्नोऽभूत् । प्राक् पूर्वकाले कुतश्चित् कस्माच्चित्हेतोः कारणात् स्वापेक्षिताकरणरूपात् विमनीकृतोऽपि दुर्मना अपि ‘दुर्मना विमना अन्तर्मनाः स्यादुत्क उन्मनाः’ इत्यमरः । कलुषीकृत-चित्तोऽपीत्यर्थः । स्वापेक्षिताकर्तरि मध्वे पूर्वं अनादरवतोऽपि मध्यगेहस्य इदानीं तद्दर्शनेन मध्वे आदरोऽभूदिति भावः । इदं युक्तमित्याह अहो इति ।। सुजनः सज्जनः । गुणाब्धिलुब्धः गुणाब्धौ गुणानां अब्धौ समुद्रे लुब्धः लोभवान् गुणग्राहक इति यावत् । गुणबाहुल्यं दृष्ट्वा तद्धातुं अशक्त इति भावः । प्रसीदति तत्र गुणराशौ आसक्तो भवति अहो गुणानां महिमा आश्चर्यम् । ‘प्र पूर्वात् षद्लृ विशरणगत्यवसादनेषु इति धातोर्लट् परस्मैपदम् ।। २३ ।।",
  "5024": "तेज इति ।। पण्डितः विद्वान् । असौ मध्यगेहः । नन्दनगात्रपात्रगं नन्दनस्य सुतस्य मध्वाचार्यस्य गात्रं शरीरं तदेव पात्रं भाजनं ‘पात्रामत्रं च भाजनं’ इत्यमरः पात्रे गच्छति तिष्ठतीति पात्रगः तम् । सदा सर्वदा अव्ययं व्ययरहितं कदाचित् ह्रासरहितमित्यर्थः । तेजोऽमृतं तेजोऽभिधं कान्तिलक्षणं अमृतं सुधां ‘तेजो धाम महो विभौ’ इत्यमरः । नेत्राञ्जलिभ्यां नेत्रे नयने एव अञ्जली किञ्चिदाकुञ्चिताङ्गुलीसहितौ पाणी ताभ्यां अपिबत् पीतवान् । ‘पा पान इत्यतो लङ् परस्मैपदम्’ । यथा पात्रस्थितं अमृतं पाणिद्वयेन पिबति तद्वत् शरीरकान्तिं नेत्रद्वयेन सादरं ददर्शेति भावः । अस्य श्रीमध्वाचार्यस्य वचोमहाघटे वचः व्याख्यानाख्यवचनं ‘भाषितं वचनं वचः’ इत्यमरः महांश्चासौ घटः पात्रं च महाघटः वच एव महाघटः तस्मिन् पूर्णां पूरितां विद्यासुधां च विद्यैव ज्ञानमेव सुधां अमृतं कर्णपुटेन कर्णयोः श्रोत्रयोः पुटेन विवरेण तल्लक्षणपात्रेणेति यावत् अपिबत् तत्प्रवचनं सादरमृणोदिति भावः ।। २४ ।।",
  "5025": "लीलेति । जगद्गुरोः जगतां गुरोः पूर्णप्रज्ञस्य । गुरुणा अच्युतप्रेक्षेण सह प्रसङ्गतः तत्त्वविचारप्रसङ्गात् तत्र च तत्त्वविचारप्रसङ्गकालेऽपि तादृशे सत्सूत्रभावे प्रविचारिते पृथगित्यादिना प्रागुक्तप्रकारेण शङ्करभाष्यनिराकरणरूपे लीलाविवादे सति लीलया नर्मणा मत्सरराहित्येनेति यावत् । ‘क्रीडा लीला च नर्म च’ इत्यमरः विवादे भाष्यं सूत्रसङ्गतं न भवतीति विप्रतिपत्तौ सत्यां गुरुः अच्युतप्रेक्षः इमं मध्वाचार्यं प्रति आक्षेपपूर्वं आक्षेपः ध्वनिविकारव्यङ्ग्यः कोपविशेषः स एव पूर्वो यथा भवति तथा आक्षेपपूर्वं आक्षेपगर्भितं यथा भवति तथेति यावत् । इति अभ्यधात् अब्रवीत् । ‘डु धाञ् धातोः लुङ् परस्मैपदं अधात् अधातां अधुः’ । किमिति,हे पूर्णप्रज्ञ त्वं चेत् यदि सूत्रार्थवित् सूत्राणां ब्रह्मसूत्राणां अर्थं प्रतिपाद्यं वित् सम्यक् वेत्ता स्याः तर्हि भाष्यं अञ्जसा सम्यक् कुरु इति ‘डु कृञ् करण इत्यतो लोट् परस्मैपदं कुरु कुरुतात् कुरुतं कुरुत’ ध्वनिविशेषेण उक्तपद्यालम्बितवाक्येन आक्षेपो व्यज्यते ।। २५ ।।",
  "5026": "विधानेति ।। परमः उत्तमः । हंसराट् हंसानां योगिनां राट् राजा श्रेष्ठ इत्यर्थः, ‘हंसो विहङ्गभेदे स्यादर्के विष्णौ हयान्तरे । नीलाभे नृपतौ योगिमन्त्रभेदे परात्मनि’ इति धनञ्जयः । सः मध्वाचार्यः तदा गुरूदितकाले तत् ‘भाष्यं कृरु’ इत्येवं रूपं विधानमात्रं विधानमेव उपाददे अङ्गीचकार । कथमिव,हंसराट् हंसपक्षी अच्छं निर्मलं पयः क्षीरं आददे तथेति । तल्लीनं तस्मिन् ‘‘सूत्रार्थविच्चेत्कुरु भाष्यं’’ इत्यस्मिन् वाक्ये गूहितं आक्षेपं उपैक्षत उदास्त । ‘ईक्ष दर्शन इत्यतो लङात्मनेपदं ऐक्षत ऐक्षेतां ऐक्षन्त’ । कथंभूतं अफलं निष्प्रयोजनं किमिव,हंसपक्षी क्षीरे लीनं मिश्रितं वारि जलमिव । अयं भावः । ‘एतद्भाष्यं सूत्रासङ्गतं’ इत्येतत् असहमानो गुरुः मध्वं आक्षेपगर्भितं ‘सूत्रार्थविच्चेत् भाष्यान्तरं कुरु’ इत्यब्रवीत् । तदा श्रीमध्वः तद्वचः प्रगूढध्वनिविकारेण व्यज्यमानं आक्षेपं हित्वा, ‘भाष्यं कुरु’ इत्येवं रूपं विधिवाक्यमेव गुर्वाज्ञारूपत्वेन करिष्य इत्यङ्गीचकार । यथा हंसपक्षी क्षीरं दृष्ट्वा क्षीरे विद्यमानं नीरं परित्यज्य,क्षीरमेव पिबेत् तद्वत् इति । एतदेव युक्तं हि सन्तः सज्जनाः गुणांशतोषिणः गुणानां अंशः एकदेशः तेन\nतोषिणः सन्तोषवन्तो । सत्यपि दोषे तं अनादृत्य गुणलेशं दृष्ट्वा तमेव आद्रियन्त\nइति भावः ।। २६ ।।",
  "5027": "वैराग्येति ।। पारमहंस्यभूषणैः परमहंसानां योगिनां भावः पारमहंस्यं योगित्वं तस्य भूषणैः अलङ्कारभूतैः । वैराग्यवैयात्यसुवाक्त्वपूर्वकैः विगतः रागः यस्मात् सः विरागः विरागस्य भावः वैराग्यं,वियातस्य भावः वैयात्यं शोभना च सा वाक्च सुवाक् तस्य सुवाचः भावः सुवाक्त्वं वैराग्यं च वैयात्यं च सुवाक्त्वं च वैराग्य-वैयात्यसुवाक्त्वानि तानि पूर्वकानि येषां ते तथोक्ताः । वैराग्यं विषयभोगापेक्षाभावः । वैयात्यं धृष्टत्वं ‘धृष्टे धृष्णग्वियातश्च’ इत्यमरः । सुवाक्त्वं वाग्मित्वम् । एतत्पूर्वकैः गुणैः धर्मैः युक्ताः । वैराग्यादिपूर्वस्वभावादेव भूरिभक्तिः भूरिः भूयसी भक्तिः विष्णुभक्तिः यस्य स तथोक्तः । लिकुचान्वयोद्भवः लिकुचाख्यश्चासौ अन्वयः कुलं च लिकुचान्वयः लिकुचान्वये उद्भवः उत्पत्तिः यस्य स तथोक्तः । यः ज्येष्ठः स्वस्मात् ज्येष्ठः कश्चित् यतिः अभूत् । सः कदाचित् तं श्रीमध्वं प्रति अब्रवीत् ।। २७ ।।",
  "5028": "विरोधीति ।। हे मध्व इदं शङ्करप्रणीतं भाष्यादिकं सूत्रभाष्यं आदिः यस्य तत् तथोक्तं ग्रन्थजातम् । वेदान्तकृतान्तसम्पदां वेदानां अन्तो निर्णयो यस्मात् सः वेदान्तः ब्रह्ममीमांसाख्यः ग्रन्थः सूत्रसन्दर्भः तस्य कृतान्तः सिद्धान्तः ‘कृतान्तौ यमसिद्धान्तौ’ इत्यमरः स एव संपदः संपत्तयः तासाम् । विरोधि प्रतिकूलम् चेत् यदि तर्हि तत् अस्तु तथैव आस्तां अस्माकं का क्षतिः का हानिः । हे विचक्षण धीमन्‘धीमान् सूरिः कृती कृष्टिर्लब्धवर्णो विचक्षणः’ इत्यमरः सूत्रोपनिषदाद्यर्थविचारसमर्थेति यावत् । अस्मभ्यं सूत्रोपनिषद्विवक्षितं सूत्राणि ब्रह्मसूत्राणि उपनिषदश्च सूत्रोपनिषदः सूत्रोपनिषद्भिः विवक्षितं वक्तुं इष्टं उचितं पूर्वोत्तरविरोधाभावेन प्रमाणान्तरसंमत्या युक्तियुक्ततया च अङ्गीकर्तुं योग्यं भावं अभिप्रायं अभिप्रेतार्थमिति यावत्, ‘भावोऽभिप्राय आशयः’ इत्यमरः । आचक्ष्व ब्रूहि । ‘आङ् पूर्वात् चक्षिङ् व्यक्तायां वाचि’ इत्यत्मात् लोट् आत्मने-पदं आचक्ष्व आचक्षाथां ‘आक्षध्वम्’ ।। २८ ।।",
  "5029": "इतीति ।। इति एवमुक्तया शुभपूर्णया शुभेन मङ्गलेन पूर्णया सज्जनाभीष्टरूपया । अस्य ज्येष्ठयतेः वाचा ‘‘अस्मभ्यं आचक्ष्व’’ इत्यादिपूर्वोक्तेन वचनेन यदा यस्मिन् काले अखिलाशा अखिलानां सज्जनानां आशा । कोऽनु अस्माकं सूत्रोपनिषदर्थं वक्ष्यति कं नु पृच्छाम इत्यादिरूपा अभिलाषा,भासिता ‘‘ब्रह्मसूत्रार्थ-जिज्ञासारूपा अभिलाषा सकलसज्जनानां अस्ति तस्मात् त्वं सूत्रार्थं सम्यग्वद’’ इत्येवंरूपज्येष्ठयतिवचनेन सर्वेषामभिलाषा यदा प्रकाशितेति भावः । कया इव अखिलाशा अखिला च सा आशा दिक्च अखिलाशा जात्येकवचनं ‘आशा दिगभिलाषयोः’ इत्यमरः । शुभपूर्णया शुभा शुभदा पूर्णा पूर्णिमातिथिः यस्यां सा शुभपूर्णा तया । शरदेव तन्नामकर्तुनैव ‘स्यादृतौ वत्सरे शरत्’ इत्यमरः । शरदृतौ पूर्णिमायां दिशः यथा प्रकाशाः भवन्ति तथेति भावः । शरदृतुसदृशं ज्येष्ठयतिवचनं पुर्णिमासदृशाः सज्जनाः । दिक्सदृशा अभिलाषा इति ज्ञेयम् । तदा व्याख्याभिधा व्याख्या व्याख्यानं इति अभिधा आख्या यस्याः सा तथोक्ता । विष्णुपदप्रकाशिनी पद्यते मुक्तेः गम्यते इति पदं स्वरूपं ‘पद गतौ इति धातोः’ विष्णोः श्रीहरेः पदं स्वरूपं प्रकाशयतीति विष्णुपदप्रकाशिनी । प्रमोदतीर्थाननचन्द्रचन्द्रिका प्रमोदतीर्थस्य श्रीमदानन्दतीर्थस्य आननं मुखं तदेव चन्द्रः तस्य चन्द्रिका कौमुदी । बभौ शुशुभे । ‘भा दीप्तावित्यस्माल्लिट् परस्मैपदम्’ । चन्द्रिका च विष्णुपदप्रकाशिनी विष्णुपदं आकाशं प्रकाशयतीति विष्णुपदप्रकाशिनी । यथा शरदृतौ पौर्णमास्यां तिथौ सर्वदिक्षु निमीलासु सतीषु चन्द्रचन्द्रिका जनानां सुखदा भवेत् तथा ज्येष्ठयतिवचनेन सकलसज्जनाभिप्राये प्रकटिते सति श्रीमदानन्दतीर्थाचार्यकृतं सूत्रादिव्याख्यानं सतां आनन्दकरं बभूव इति भावः ।। २९ ।।",
  "5030": "जेष्यन्निति ।। समग्रधीः समग्रा पूर्णा धीः प्रज्ञा यस्य स तथोक्तः स मध्वाचार्यः । कदाचित् किल कस्मिंश्चित्कालविशेषे । जेष्यन् दाक्षिणात्यपण्डितान् जेतुमिच्छन् सन् अच्युतबुद्धिना अच्युतप्रेक्षेण गुरुणा सह सार्धं कालपालितां कालेन यमेन पालितां रक्षितां ‘कालो दण्डधरः श्राद्धदेवो वैवस्वतोऽन्तकः’ इत्यमरः दिशं रजतपीठ-पुरापेक्षया दक्षिणां दिशं प्रयातः गतस्सन् मण्डितविष्णुमङ्गलं मण्डितोऽलङ्कृतः विष्णुमङ्गलः विष्णुमङ्गलदेशः येन स तथोक्तः तं विष्णुमङ्गलनामकदेशविशेषे विद्यमानं इत्यर्थः । जगन्मङ्गलं जगतां मङ्गलं कल्याणं यस्मात् जगति मङ्गलरूपत्वाद्वा मङ्गलानां च मङ्गलमित्युक्तेः । विष्णुं हरिं आननाम भक्त्यतिशयेन अनमत् । ‘णमु प्रह्वत्वे शब्दे चेत्यतो लिट् परस्मैपदं ननाम नेमतुः नेमुः’ ।। ३० ।।",
  "5031": "भिक्षेति ।। अत्र विष्णुमङ्गले । भिक्षाप्रदात्रा भिक्षां ददता गृहस्थेन परीक्षितुं मध्वाचार्यस्य लोकप्रसिद्धं बहुभोक्तृत्वादिमाहात्म्यं वास्तवं वा न वेति विचारणाय भोजनसमाप्त्यनन्तरं मुहुः पुनः पुनः दत्ते प्रदत्ते कदलीफलोच्चये कदलीफलानां रंभाफलानां उच्चये समूहे अनेन श्रीमध्वाचार्येण निर्यत्नं आयासरहितं यथा भवति तथा प्रभुक्ते अभ्यवहृते सति अवार्यविस्मयः अवार्यः अनिवार्यः विस्मयः आश्चर्यं यस्य स तथोक्तः गुरुः अच्युतप्रेक्षः । आर्याणां ज्ञानिनां वर्यं श्रीमध्वं विजने रहसि ‘विविक्तविजन-च्छन्ननिःशलाकास्तथा रहः’ इत्यमरः अवदत् उवाच । ‘वद व्यक्तायां वाचीत्यतो लङ् परस्मैपदं अवदत् अवदतां अवदन्’ ।। ३१ ।।",
  "5032": "भिक्षावसान इति ।। हे सुचित्तशोभनं चित्तं यस्य सः सुचित्तः तस्य संबुद्धिः हे सुचित्तशुद्धान्तःकरण मध्वभिक्षावसाने भिक्षायाः भोजनस्य अवसाने समाप्तौ सत्यां प्रभुक्तैः भक्षितैः द्विशताधिकैः द्वे च ते शते च द्विशते द्विशताभ्यां अधिकैः व्यूढैः स्थूलैः फलैः कदलीफलैः परिपूरितेऽपि अन्नभक्षपायसादिना निरवकाशं पूर्णेऽपि तत एव । तनूदरे तनुः अल्पपरिमाणश्चासौ उदरः जठरश्च तनूदरः तस्मिन् ‘तनुः काये कृशे चाल्पे’ इति विश्वः । गरिष्ठता अतिशयेन गुरुः गरिष्ठः तस्य भावो गरिष्ठता गुरुत्वं उदरशूलादिहेतुः कथं नास्ति? ‘अस भुवि’ इत्यतो लट् परस्मैपदं अस्ति स्तः सन्ति’ । भवान् सत्यं वदतात् इत्यन्वयः । आकण्ठं मृष्टान्नेन उदरपूर्तावपि सत्यां बहूनि स्थूलानि कदलीफलानि भक्षितानि तेन तव कुक्षौ मनःखेदजनकं गुरुत्वं कथं नाभूत् । स्वस्थान्तःकरणोऽसि । अत्र किं निमित्तं तद्वदेत्यब्रवीदिति भावः ।। ३२ ।।",
  "5033": "अङ्गुष्ठेति ।। तदा गुरुणा उदिते सति विश्वेशचेताः विश्वस्य समस्तजगतः ईशः स्वामी विष्णुः तस्मिन् चेतः मनः यस्य सः तथोक्तः । एतादृशशक्तिदं श्रीनारायणं ध्यायन्निति भावः । सः श्रीमध्वाचार्यः तं गुरुं इत्यब्रवीत् । कथं,हे गुरवः यूयं मम जठरे कुक्षौ ‘पिचण्डकुक्षी जठरः’ इत्यमरः प्रतिष्ठितं विद्यमानं अङ्गुष्ठमात्रं अङ्गुष्ठः हस्तज्येष्ठाङ्गुलिः तस्य मात्रं परिमाणं यस्य सः अङ्गुष्ठमात्रः अङ्गुष्ठपरिमाणः तं ‘क्षुद्रं मात्र- परिच्छदे अल्पे च परिमाणे’ इत्यमरः जातवेदसं अग्निं ‘कृपीटयोनिर्ज्वलनो जातवेदा-स्तनूनपात्’ इत्यमरः जाज्वल्यमानं भृशं ज्वलितं वित्त जानीध्वम् । गुरुत्वात् बहुवचनम् । ‘विद ज्ञान इत्यतो लोट् परस्मैपदं विद्धि वित्तात्,वित्तं वित्त’ । नित्यं सर्वदा मम हितं हितकरं वित्त । ज्वलितेनाग्निना मम न किञ्चिदनिष्ठमिति भावः । विश्वदहं च प्रलयकाले विश्वं समस्तं जगत् दहति भस्मीकरोति इति विश्वदहः तं च विश्वदहने समर्थं च वित्त इत्यब्रवीत् । एतादृशसामर्थ्यं हर्यनुग्रहलब्धमिति भावेन विश्वेशचेताः इत्युक्तम् ।। ३३ ।।",
  "5034": "पर्याकुलेति ।। असौ चारुधीः चारुः मनोहरा धीः बुद्धिः यस्य सः तथोक्तः श्रीपूर्णप्रज्ञाचार्यः । अभिमतेन सर्वाभिमतेन वर्त्मना मार्गेण ‘अयनं वर्त्म मार्गाध्वा’ इत्यमरः । जगाम विष्णुमङ्गलदेशादपि दक्षिणां दिशं प्रति ययौ । किं कृत्वा,देशान् प्राप्तान् जनपदान् अतीत्य अतिक्रम्य । कथंभूतान्,पर्याकुलानेकसरस्वतीततीन् पर्याकुलानां परितः सर्वत्र आकुलानां सङ्कुलानां पूर्णानामिति यावत् । अनेकासां बह्वीनां सरस्वतीनां नदीनां ततिः समूहः येषु देशेषु ते पर्याकुलानेकसरस्वतीततयः तान् । पुनः कथंभूतान्,न्यायोपपन्नान् न्यायेन तत्तज्जनपदधर्मेण उपपन्नान् युक्तान् । पुनः कथंभूतान्,विविधार्थसंयुतान् विविधाः नानाविधाश्च ते अर्थाश्च वस्तूनि च विविधार्थाः ‘अर्थोऽभिधेयरैवस्तु’ इत्यमरः । तैः संयुतान् । पुनः किं कृत्वा,समयांश्च तत्तच्छास्त्रसिद्धान्ताश्च अतीत्य निराकृत्य ‘समयाः शपथाचारकालसिद्धान्तसंविदः’ इत्यमरः । कथंभूतान् समयान् पर्याकुलानेकसरस्वतीततीन् पर्याकुलानां सर्वत्र मिलितानां अनेकेषां पण्डितानां सरस्वतीनां वाचां ‘गीर्वाग्वाणी सरस्वती’ इत्यमरः ततिः समूहो येषां ते तथोक्ताः तान् । तत्र तत्र वादप्रसङ्गतः प्राप्तान् इत्यर्थः । पुनः कथंभूतान्,न्यायोपपन्नान् न्यायैः तत्तच्छास्त्रयुक्तिभिः उपपन्नान् विविधार्थ-संयुतान् विविधाश्च ते अर्थाः अभिधेयाश्च प्रमेयविषयाः तैः संयुतान् । तत्तद्देशं गत्वा तत्तद्देशवादिनः पराभूय गतवान् इति भावः ।। ३४ ।।",
  "5035": "स्वहेलयेति ।। सः मध्वाचार्यः । पथि मार्गे । स्वहेलया स्वस्य हेलया प्रवाहरूपलीलया पातितपार्थिवव्रजां पृथिव्यां जाताः पार्थिवाः वृक्षाः इत्यर्थः तेषां व्रजः समूहः । ‘समूहनिवहव्यूहसन्दोहविसरव्रजाः’ इत्यमरः पातितः निपातितः पार्थिवव्रजः यया सा तथोक्ता ताम् । प्रवाहवेगेन उभयतीरस्थवृक्षाः पातिताः इति भावः । धीशुद्धिदां धियः अन्तःकरणस्य शुद्धिं स्नानपानादिना पावित्र्यं ददातीति धीशुद्धिदा ताम् । केरलभूषणायितां केरलस्य केरलदेशस्य भूषणायितां भूषणवत् आचरतीति भूषणायिता ताम् । द्विजार्चितां द्विजैः ब्राह्मणैः पक्षिभिश्च अर्चितां पूजिताम् । नद्याः उभयतीरे विप्राः पक्षिणः सन्तीति भावः । ‘दन्तविप्राण्डजाद्विजा’ इत्यमरः । पयस्विनीं पयस्विनीनामकनदीं प्रेक्ष्य दृष्ट्वा,अत्र पयस्विनीतटे भाविनीं अवतारं करिष्यन्तीं चण्डिकां दुर्गां अस्मरत् स्मृतवान् । कथंभूतां चण्डिकां दुर्गां,पथि मागें स्वहेलया स्वस्य हेलया आगमनरूपलीलया पातितपार्थिवव्रजां पार्थिवानां तुरुष्कादिदुष्टराज्ञां व्रजः समूहः पार्थिवव्रजः ‘राज्ञि राट् पार्थिवः क्ष्माभृत्’ इत्यमरः पातितः नाशितः पार्थिवव्रजः यया सा तथोक्ता तां दुर्गाम् । आगमनसमये मार्गे विद्यमानतुरुष्कादिनृपान् नाशयिष्यतीति भावः । धीशुद्धिदां स्मरण-कीर्तनादिना चित्तशुद्धिदां केरलभूषणायितां केरलदेशे अवतारात् तद्देशस्य अलङ्कारभूतां द्विजार्चितां ब्राह्मणैः पूजितां सदृशदर्शनात् सदृशान्तरस्मृतिः अभूदिति भावः ।। ३५ ।।",
  "5036": "तत इति ।। सः मध्वाचार्यः । ततः पयस्विनीतीरात् प्रचलन् निर्गतस्सन् क्रमेण दिनक्रमेण श्रीमदनन्तसत्पुरे श्रीः कान्तिः अस्यास्तीति श्रीमत् श्रीमच्च तत् अनन्ताख्यं च तत् सत् प्रशस्तं च तत् पुरं च श्रीमदनन्तसत्पुरं ‘प्रशस्तेऽभ्यर्हिते च सत्’ इत्यमरः । तस्मिन् अनन्तपुराख्यक्षेत्रे । इन्दीवरसुन्दरच्छविं इन्दीवरवत् नीलोत्पलवत् ‘इन्दीवरं च नीलेस्मिन्’ इत्यमरः सुन्दरा रुचिरा छविः कान्तिः यस्य सः तथोक्तस्तं ‘शोभा कान्तिर्द्युतिश्छविः’ इत्यमरः । अम्भोजनाभं अम्भोजं पद्मं नाभौ यस्य सः तथोक्तः तम् । भुजङ्गशायिनं भुजङ्गे शेषे शयनं कृतवन्तम् । श्रीवल्लभं श्रियः लक्ष्म्याः वल्लभं दयितम् । ‘दयितं वल्लभं प्रियं’ इत्यमरः उपेयिवान् समीपं प्राप्तस्सन् अवन्दत नमस्कारं कृतवान् स्तुतिं च कृतवान् । ‘वदि अभिवादनस्तुत्योरिति धार्तोर्लङात्मनेपदं अवन्दत अवन्देतां अवन्दन्त’ । मध्वाचार्यः दक्षिणदेशं प्रति गत्वा तत्र तत्र दिग्विजयं कृत्वा अनन्तशयनक्षेत्रं प्राप्य तत्रत्यं अनन्तशयनं ननाम इति भावः ।। ३६ ।।",
  "5037": "वेदान्तेति ।। कृतान्तवित्तमः कृतान्तं सिद्धान्तं वेत्तीति कृतान्तवित् अतिशयेन । कृतान्तवित् कृतान्तवित्तमः ब्रह्मसूत्रसिद्धान्तज्ञानिनां उत्तमः इत्यर्थः । संसदि विद्वत्सभायां ‘सभासमितिसंसदः’ इत्यमरः शिष्यगणाय शिष्याणां श्रोतॄणां गणाय समूहाय वेदान्तसूत्राणि वेदानां अन्तः निर्णयो येभ्यः तानि वेदान्तानि । वेदान्तानि च तानि सूत्राणि च ब्रह्मसूत्राणि व्याख्यात् व्याख्यातवान् । ‘वि आङ् पूर्वात् ख्या प्रकथन इति धातोर्लङ् परस्मैपदं आख्यात् आख्यातां आख्युः’ । किं कुर्वन् अच्युताख्यं ब्रह्म परब्रह्म गुणार्णवं गुणैः ज्ञानानन्दादिगुणैः अर्णवं सागरं पूर्णमिति यावत् । अत एव जीवगणात् जीवानां चेतनानां गणात् समूहात् विलक्षणं अत्यन्तभिन्नं मुहुः भृशं पौनःपुन्येन वा प्रतिपादयन् विष्णोः अनन्तगुणत्वात् जीवस्य च अल्पगुणत्वात् विरुद्धदर्माधि-करणत्वयुक्त्या जीवपरमात्मनोः भेदं साधयन्नित्यर्थः ।। ३७ ।।",
  "5038": "अप्रांशुनूत्नोपपदेति ।। वैरपरायणः वैरस्य मुख्यप्राणद्वेषस्य ‘वैरं विरोधो विद्वेषः’ इत्यमरः,परः मुख्यः अयनः आश्रयः मुख्यप्राणद्वेषानुसम्बन्धवानिति यावत् । सः सङ्करः पुनः जन्मान्तरे अप्रांशुनूत्नोपपदाधिवासजः ‘अप्रांशुनूत्नः’ इति उपपदं नामान्तरं यस्य सः अप्रांशुनूत्नोपपदः स चासौ अधिवासः तन्नामकवंशश्च तस्मिन् जायते इति अधिवासजः जातः सन् । अत्र मध्वाचार्ये । असूयया ‘‘गुणेष्वपि दोषारोपः असूया’’ तया ‘अक्षान्तिरीर्ष्यासूया तु दोषारोपो गुणेष्वपि’ इत्यमरः । इत्येवं ऊचे अब्रवीत् । कथं,अकृतभाष्यकेषु अकृतं भाष्यं यैस्ते अकृतभाष्यकाः तेषु । सूत्रार्थवादः सूत्राणां ब्रह्मसूत्राणां अर्थस्य वादः प्रतिपादनमिति यावत् । महान् भूयान् अतिक्रमः मर्यादोल्लङ्घनं अन्यायः इति यावत् । ये सूत्रभाष्यकर्तारः तेषां भाष्यं विना सूत्रव्याख्यानं युक्तं,ये भाष्यकर्तारो न भवन्ति तेषां भाष्यं विना सूत्रव्याख्यानं अयुक्तं इति ऊचे इति भावः ।। ३८ ।।",
  "5039": "वदेति ।। हे सङ्करतव यदीह अस्माभिः उक्ते सूत्रार्थे उत्तरं अस्मदुक्तिनिराकरणसमर्थं प्रत्युत्तरं भाति प्रतीयते तर्हि वद ब्रूहि । वयं भाष्यं कुर्महे । भाष्यं अपेक्षितं चेत् तदपि करिष्यामः इत्याशयः । अस्य भाष्यस्य कृतिः निर्माणं दण्डवारिता दण्डेन राजशासनेन ‘दण्डोऽस्त्री शासने राज्ञां’ इति वैजयन्ती,राजाज्ञयेत्यर्थः । वारिता निवारिता न हि । ‘भाष्यकरणे सति अयं दण्डो भविष्यति तस्मात् भाष्यं न कर्तव्यमिति’ केनचित् राजादिना दण्डेन वारिता न हीति भावः । जगद्गुरूणां जगतां गुरूणां रुद्रादीनां देवानां गुरोः श्रीमध्वाचार्यस्य इति एवं तां सङ्करं प्रति उक्तां सस्मितां मन्दहासेन सहितां गिरं वाचं समस्तो जनः अभिननन्द साधु साधु इति अन्वमोदत । ‘टु नदि समृद्धौ इत्यतो लिट् परस्मैपदं ननन्द ननन्दतुः ननन्दुः’ ।। ३९ ।।",
  "5040": "प्राज्ञैरिति ।। अत्र सभायां प्राज्ञैः पुरुषलक्षणाभिज्ञैः पुरुषैः अयं श्रीमध्वाचार्यः । महापूरुषसर्वलक्षणैः महान्तः उत्तमाश्च ते पूरुषाश्च महापूरुषाः तेषां सर्वलक्षणानि तैः । सम्पन्नदेहः सम्पन्नः सम्पूर्णः देहः कायः यस्य स तथोक्तः । लक्षणप्रतिपादकशास्त्रे उत्तमपुरुषदेहस्य यानि लक्षणानि उत्तमानि तैः सर्वलक्षणैः युक्तदेहः अयं मध्वाचार्य इति एवं लक्षणदेहवत्वेन प्रभौ श्रीमध्वे ईरिते सति श्लाघिते सति,प्राज्ञेषु मध्वाचार्यदेहं प्रशंसत्सु सत्सु परेऽपि सङ्करपक्षीयाः अपि परस्य सङ्करस्य स्फिङ्मात्रसंशंसनं स्फिङ्मात्रस्य स्फिचोः कटिप्रोथयोरेव ‘स्त्रियां स्फिचौ कटिप्रोथौ’ इत्यमरः,ऊरूपरितनौ कटिसम्बद्धौ प्रदेशौ कटिशब्देनोच्यते । तयोः मात्रस्य केवलप्रोथभागयोरेव सम्यक् संशंसनं स्तुतिं चक्रिरे कृतवन्तः । कथम्भूताः,अतिपीनतादृशः स्फिचोः अतिपीनतां अतिस्थूलतां पश्यन्तीति अतिपीनतादृशः ‘पीन पीब्नीतु स्थूलपीवरे’ इत्यमरः । सभायां अयं मध्वाचार्यः उत्तमपुरुषलक्षणयुक्तसंपूर्णदेह इति पुरुषलक्षणाभिज्ञैः श्रीमध्वाचार्ये प्रशंस्यमाने सति तदसहमानाः परेऽपि स्वकीयस्य सङ्करस्य अतिस्थूलस्फिङ्मात्रस्तुतिं चक्रुः । तत्प्रशंसनाय तद्देहे लक्षणान्तरादर्शनादेवेति भावः ।। ४० ।।",
  "5041": "स्फिगिति ।। सम्पूर्णसङ्ख्ये संपूर्णा सङ्ख्या ज्ञानं यस्य स तथोक्तः ‘चर्चा संख्या विचारणा’ इत्यमरः तस्मिन् श्रीमध्वाचार्ये । लक्ष्मशास्त्रतः लक्ष्मणः लक्षणस्य ‘चिह्नं लक्ष्म च लक्षणं’ इत्यमरः,शास्त्रतः लक्षणशास्त्रानुसारेण इत्यर्थः । अस्य सङ्करस्य स्फिग्दूषणानि स्फिचोः दूषणानि स्फिक्स्थौल्यदोषान् अलं सम्यक् प्रतिपादयति उपपादयति सति,असौ सङ्करः तद्दण्डसङ्खण्डनसंश्रवं तस्य मध्वाचार्यस्य दण्डस्य सङ्खण्डने द्वैधीभाव-करणे संश्रवं प्रतिज्ञां व्यधात् अकरोत् । ‘नियमाश्रवसंश्रवाः’ इत्यमरः । मध्वाचार्ये लक्षणशास्त्रानुसारेण स्फिक्स्थूलत्वस्य अवलक्षणत्वे समर्थिते सति सङ्करः ‘मध्वाचार्यदण्डं खण्डयामीति’ प्रतिज्ञां अकरोदिति भावः । कथंभूतः,तदक्षमः तस्मिन् दण्डखण्डने अक्षमः असमर्थः । तर्हि किमर्थं प्रतिज्ञां व्यधात् इत्याह ।। प्रकृतिरिति ।। सा अशक्यकार्यप्रतिज्ञा असतां प्रकृतिः हि स्वभावो हि ‘प्रकृतिः पञ्चभूतेषु स्वभावे मूलकारणे’ इत्यमरः ।। ४१ ।।",
  "5042": "स्नात्वेति ।। सः सुखतीर्थः श्रीमदानन्दतीर्थः अत्र अनन्तपुरक्षेत्रे विद्यमानेषु तीर्थेषु ऋषिजुष्टजलाशयेषु ‘तीर्थमृषिजुष्टे जले गुरौ’ इत्यमरः । स्नात्वा स्नानं कृत्वा,अचिरेण अविलम्बेन कन्यकातीर्थे कन्यातीर्थाख्ये सुतीर्थे आप्लुतः स्नातः सन्,समुद्रसेतौ च श्रीरामचन्द्रकृते समुद्रस्य सेतौ च धनुष्कोटितीर्थे इत्यर्थः निमज्य स्नात्वा,श्रीरामनाथाय श्रीरामश्चासौ नाथः ईश्वरश्च श्रीरामनाथः तस्मै विष्णवे नमश्चकार । अनन्तशयनगततीर्थेषु स्नात्वा ततो निर्गत्य मार्गमध्ये विद्यमानकन्यातीर्थे स्नात्वा ततोऽपि निर्गत्य समुद्रसेतुं प्राप्य तत्र विद्यमानधनुष्कोटितीर्थे स्नातस्सन् श्रीरामचन्द्रेण सेतौ\nप्रतिष्ठित रामेश्वरनामकलिङ्गसन्निहितरुद्रान्तर्गतश्रीरामनामकं स्वस्वामिनं विष्णुं ननाम\nइति भावः ।। ४२ ।।",
  "5043": "तमिति ।। एषः श्रीमध्वाचार्यः आव्रजन्तं समुद्रसेतोः मार्गे अभिमुखेन आयान्तं यतिवेषं यतेः वेषः आकार इव वेषो यस्य स तथोक्तः तं आसुरं असुरस्वरूपं । यतिवेषधारिणं इति क्वचित् पाठः । तत्र यतेः सन्यासिनः वेषं आकारं धरतीति तथा तं सङ्करं प्रति दण्डं स्वहस्ते धृतं दण्डं प्रकाश्य तस्मै दर्शयित्वा । हसन् हासं कुर्वन्,इति अभाषत । किमिति,चण्ड अत्यन्तकोपिष्ठ‘चण्डस्त्वत्यन्तकोपनः’ इत्यमरः,अपण्डित मूर्ख हे यते यदि दण्डः मम दण्डः त्वया न खण्ड््येत न भज्येत । ‘खडि भेदने इति धातोः कर्मणि लिङात्मनेपदं खण्ड््येत खण्ड््येयातां खण्ड््येरन्’ । तर्हि त्वं वन्ध्यवाक् वन्ध्या अनृता वाक् वचनं यस्य स तथोक्तः । षण्डकः नपुंसकः इति अभाषतेति योजना । ‘तृतीयाप्रकृतिः शण्डः क्लीबः षण्डो नपुंसकः’ इत्यमरः ।। ४३ ।।",
  "5044": "लज्जेति ।। लज्जानतः लज्जया ह्रिया ‘मन्दाक्षं ह्रीस्त्रपा व्रीडा लज्जा’ इत्यमरः,आनतः अधोमुखः स्वार्थं स्वकीयप्रयोजनाय अर्थयन् ब्राह्मणान् ‘भवद्भिः मम साहाय्यं कर्तव्यमिति’ प्रार्थयन्,असन् दुष्टः असौ सङ्करः तदा प्रार्थनकाले द्विजनायकैः द्विजानां ब्राह्मणानां नायकैः श्रेष्ठैः उपैक्षत उपेक्षितोऽभूत् । ‘ईक्ष दर्शनाङ्कनयोरिति धातोः कर्मणि लङात्मनेपदं ऐक्षत ऐक्षेतां ऐक्षन्त’ । कथंभूतैः वदनेन्दुना वदनं मुखमेव इन्दुः तेन जगत् समस्तं जनं आनन्दयन्तं सुखयन्तं इह भूमण्डले प्राज्ञं महापण्डितं तं श्रीमध्वाचार्यं कः को वा विवेकी पुरुषः द्वेष्टि द्विष्यात् इति इत्थं वादिभिः वदद्भिः मध्वेन दण्डं प्रदर्शयित्वा ‘यदि त्वया मम दण्डः खण्ड््यते तर्हि त्वं पुमान् अन्यथा त्वं नपुंसकः’ इत्युक्तेन सङ्करेण स्वयं असमर्थेन श्रीमध्वाचार्यस्य दण्डखण्डनाद्यनिष्टकरणे सहायत्वेन प्रार्थिताः विप्राः सर्वेषां सुखकरं भूमण्डले असदृशपण्डितं श्रीमध्वाचार्यं कः विवेकी पुरुषः द्विष्यात् इति वदन्तः सन्तः दुष्टं तं अविगणय्य उपेक्षितवन्त इति भावः । ‘द्विष अप्रीतौ इत्यतः लट् परस्मैपदं द्वेष्टि द्विष्टः द्विषन्ति’ ।। ४४ ।।",
  "5045": "या या इति ।। परिषत्सु पण्डितसभासु ‘समज्या परिषद्गोष्ठी सभासमितिसंसदः’ इत्यमरः,विविधैः बहुविधैः विद्याविदग्धैः तत्तद्विद्याविशेषेषु चतुरैः पूरुषैः वादिभिः समागमे सति,या याः विद्याः तत्तदभ्यस्तविद्याः प्रसक्ताः वादार्थं प्रस्तुताः अभूवन् तासु तासु वीप्सायां द्विवचनं सर्वासु इत्यर्थः । विद्यासु प्रतिभातिभासुरः प्रतिभया स्वाभाविकप्रज्ञया अतिभासुरः अत्यन्तं निपुणतया प्रकाशमानः स्वरूपप्रज्ञयैव ताः सर्वविद्याः जानन् इति यावत् । विद्याधिपतिः विद्यानां सकलविद्यानां अधिपतिः मुख्येश्वरः सः श्रीमध्वाचार्यः तान् विद्याविदग्धान् जिगाय पराभवं प्रापयामास । ‘जि जय इत्यतो लिट् परस्मैपदं जिगाय जिग्यतुः जिग्युः’ ।। ४५ ।।",
  "5046": "अचाल्यमान इति ।। सगुरुः गुरुणा अच्युतप्रेक्षेण सहितः अबलीयसां दुर्बलानां असज्जनानां समुद्रसेतौ विद्यमानानां दुर्जनानां चापलैः चेष्टाभिः अल्पीयसां जनानां मनः क्षोभकव्यापारैः इत्यर्थः । अचाल्यमानः अप्रकम्पमानः मनोविकार-रहित इति यावत् । महामनाः महत् मनो यस्य स तथोक्तः,सः पूर्णप्रज्ञाचार्यः इह समुद्रसेतौ चतुरः चतुःसंख्याकान् मासान् उवास अवसत् । वर्षाकाले प्राप्ते चातुर्मास्यव्रतार्थी रामेश्वरे उवास इति भावः । क इव,शुनां शुनकानां ‘शुनको भषकः श्वा स्यात्’ इत्यमरः,चापलैः चेष्टाभिः अचाल्यमानः गुहान्तोपगतः गुहायाः गिरिदर्याः अन्तः मध्ये उपगतः\nप्रविष्टः सिंहः मृगेन्द्र इव । यथा सिंहस्य सारमेयशङ्का नास्ति तथा मध्वस्य दुर्वादिशङ्का नास्तीति भावः ।। ४६ ।।",
  "5047": "ृङ्गारेति ।। अमन्दधीः मन्दा न भवतीति अमन्दा पूर्णा धीः यस्यासौ अमन्दधीः सः पूर्णप्रज्ञाचार्यः । ृङ्गारसिन्धुं ृङ्गारस्य सौन्दर्यसारस्य सिन्धुं समुद्रम् । भुजङ्गशायिनं भुजङ्गे शेषदेवे शायिनम् । श्रीरङ्गवासं श्रीरङ्गक्षेत्रे वासो यस्य स तथोक्तः । सतां सज्जनानां कृतमङ्गलं कृतं मङ्गलं श्रेयो येन तथोक्तः तम् । कवेरकन्याहिमवायुसेवितं कवेरस्य ऋषेः कन्या पुत्री कावेरी तस्याः उभयपार्श्वयोः प्रवहन्त्याः जलस्पर्शात् हिमः शीतलश्चासौ वायुश्च ‘सुषिमः शिशिरो जडः तुषारः शीतलः शीतो हिमः सप्तान्यलिङ्गकाः’ इत्यमरः तेन सेवितं उभयकावेरीमध्ये शोभमानमिति भावः । देवं क्रीडादिगुणविशिष्टं श्रीरङ्गनाथम् । आगतः प्राप्तस्सन् अवन्दत प्रणम्य स्तुतिं चकार । ‘वदि अभिवादनस्तुत्योः इति धातोः लङात्मनेपदं अवन्दत अवन्देतां अवन्दन्त’ । चातुर्मास्यव्रतसमाप्त्यनन्तरं श्रीरङ्गं प्राप्तः इति भावः ।। ४७ ।।",
  "5048": "तत इति ।। असौ श्रीमध्वः ततः श्रीरङ्गक्षेत्रात् निवृत्तः निर्गतः सञ्चरन् नानादेशेषु सञ्चारं कुर्वन् नानायतनेषु नानाविधेषु शैवस्कान्दादिषु आयतनेषु देवस्थानेषु परं सर्वोत्तमं पूरुषमेव श्रीहरिमेव प्रणम्य शिवादिदेवालयेषु शिवाद्यन्तर्गतं भगवन्तमेव नत्वेति भावः । क्रमात् दिनक्रमात् देशक्रमाच्च उदीचीं ‘उत्तरादिगुदीची स्यात्’ इत्यमरः,आशां दिशं ‘दिशश्च ककुभः काष्ठा आशाश्च हरितश्चताः’ इत्यमरः,प्रययौ । किं कुर्वन् अमानुषान् मनुष्यविलक्षणान् मनुष्येषु अविद्यमानान् इत्यर्थः । स्वातिशयान् स्वस्य आत्मनः अतिशयान् माहात्म्यानि प्रकाशयन् प्रदर्शयन् ।। ४८ ।।",
  "5049": "तत इति ।। अतिसुलक्षणाकृतिः अत्यन्तं भासमानानि लक्षणानि यस्याः सा अतिसुलक्षणा तादृशी आकृतिः देहः यस्य स तथोक्तः सः श्रीमध्वाचार्यः । अतिसुलक्षणदेहवत्वादेव ततस्ततः सार्वविभक्तिकत्वात्तसेः तत्र तत्रेत्यर्थः । विस्मितलोचनैः विस्मितानि आश्चर्ययुक्तानि लोचनानि नयनानि येषां ते तथोक्ताः तैः नरैः मनुष्यैः निरीक्ष्यमाणः पश्यमानस्सन् अतिसुन्दरत्वात् सर्वदेशीयैः आदरेण निरीक्ष्यमाणः इति भावः । पयस्विनीतटे पयस्विन्याः नद्याः तटे तीरे ‘कूलं रोधश्च तीरं च प्रतीरं च तटं त्रिषु’ इत्यमरः । ग्रामोत्तमं कञ्चन ग्रामश्रेष्ठं प्राप्य,तत्रापि किञ्चन यत्किञ्चन देवायतनं\nदेवालयं विवेश प्रविष्टवान् । ‘विश प्रवेशन इत्यतः लिट् परस्मैपदं विवेश विविशतुः विविशुः’ ।। ४९ ।।",
  "5050": "अधीत्येति ।। धर्मेण वेदाध्ययननियमेन षडङ्गं षट् सङ्ख्याकानि अङ्गानि शिक्षादिवेदाङ्गानि यस्य स तथोक्तः तं आगमं वेदं अधीत्य पठित्वा तदर्थसंवर्णन-निर्णयान्विताः तेषां स्वाधीतवेदाङ्गानां अर्थः प्रतिपाद्यः तस्य संवर्णने सम्यक् वर्णने निर्णयेन निश्चयेन अन्विताः युक्ताः व्याकरणनिरुक्तादिभिः अस्य आगमस्य अयमेवार्थः इति निष्कर्षं कर्तुं समर्थाः इति भावः । द्विजेन्द्राः पयस्विनीतीरवासिनो विप्रवराः । जगत्त्रये जगतां भुवनानां त्रये प्रथितं सुप्रसिद्धं ‘प्रतीते प्रथितख्यातवित्तविज्ञातविश्रुताः’ इत्यमरः । अपूर्वपूरुषं अपूर्वः पूर्वं अदृष्टश्चासौ पूरुषश्च तं जगत्प्रसिद्धमपि स्वैः प्रागदृष्टं तं मध्वाचार्यं जिज्ञासवः बहुविद्यावत्वेन संश्रुतोऽयं कीदृशः इति विद्वत्तादिगुणं ज्ञातुमिच्छन्तस्सन्तः प्रापुः समागमन् । ‘आप्लृ व्याप्तावित्यतो लिट् परस्मैपदं आप आपतुः आपुः’।। ५० ।।",
  "5051": "न केवलं तत्र विद्वज्जना एव अगमन् किन्तु इतरेऽपीत्याह । सुस्मितेन्दुमिति ।। जनः विद्वदन्यो जनोऽपि सुस्मितेन्दुं सु शोभनं स्मितं मन्दहासो यस्य तत् सुस्मितं वदनं तदेव इन्दुः चन्द्रः यस्य स तथोक्तः तम् । अरविन्दलोचनं अरविन्दवत् लोचने नयने यस्य स तथोक्तः तम् । स्वर्णवर्णं स्वर्णवत् सुवर्णवत् ‘स्वर्णं सुवर्णं’ इत्यमरः,वर्णः कान्तिः यस्य स तथोक्तः तम् । ‘वर्णो द्विजादौ शुक्लादौ स्तुतौ वर्णं तु वाक्षरे’ इत्यमरः । अतिभद्रभाषणं अतिभद्राणि अत्यन्तं मनोहराणि भाषणानि वचनानि यस्य स तथोक्तः तम् । वीतभूषं वीता परित्यक्ता भूषा अलङ्क्रिया येन स तथोक्तः तम् । ‘भूषणं स्यादलङ्क्रिया इत्यमरः । तादृशमपि,विश्वभूषणं विश्वस्य समस्तस्य जगतः भूषणं अलङ्कारभूतं तं श्रीपूर्णप्रज्ञाचार्यं अलं सम्यक् दिदृक्षुः तत्सौन्दर्यं द्रष्टुं इच्छन् सन्,आपतत् आगमत् । ‘पत पतन इत्यस्माल्लङ् परस्मैपदम्’ । रथोद्धतावृत्तं ‘रात्परैर्नरलगैरथोद्धता’ इत्युक्तेः ।। ५१ ।।",
  "5052": "विद्येति ।। उर्व्यः बह्व्यश्च ताः द्युतयः दीप्तयश्च उरुद्युतयः विद्या एव उरुद्युतयः येषां ते विद्योरुद्युतयः धीराः पण्डिताः एव ‘धीरो मनीषी ज्ञः प्राज्ञः सङ्ख्यावान् पण्डितः कविः’ इत्यमरः,तारकाः नक्षत्राणि धीरतारकाः ‘नक्षत्रमृक्षं भन्तारातारकाप्युडुवास्त्रियाम्’ इत्यमरः,विद्योरुद्युतयश्च ते धीरतारकाश्च विद्योरुद्युति-धीरतारकाः धीरतारकाणां तिरस्कारे निरासे पतङ्गायितः पतङ्गवत् सूर्यवत् आचरतीति पतङ्गायित ‘पतङ्गौ पक्षिसूर्यौ च’ इत्यमरः । उद्यदादित्यो यथा नक्षत्रकान्तिं नाशयति एवं श्रीमध्वोऽपि विदुषां विद्वत्तां निराकरोतीति भावः । दुर्वादीभकुतर्ककुम्भदलने दुर्वादिन एव इभाः कुञ्जराः ‘कुञ्जरो वारणः करी इभः स्तम्बेरमः पद्मी’ इत्यमरः,तेषां कुतर्का एव भगवतः निराकारत्वनिर्गुणत्वादिसाधकाः कुत्सितयुक्तय एव कुम्भाः गण्डस्थलानि ‘कुम्भे घटे हस्तिमूधर्ि्न’ इत्यमरः,तेषां दलने दारणे सिंहप्रबर्हायितः सिंहप्रवर्हवत् सिंहश्रेष्ठवत् आचरतीति सिंहप्रबर्हायितः । सिंहो यथा गजकुम्भं विदारयेत् एवं मध्वः दुर्वादिनां कुतर्कनिरसने समर्थः इति भावः । लोलालोककलोकदृक्कुमुदिनीसंह्लादने लोलः चञ्चलः ‘लोलश्चञ्चलतृष्णयोः’ इति विश्वः,आलोकः दर्शनं यस्य सः लोलालोकः, ‘आलोकौ दर्शनद्योतौ’ इत्यमरः,आलोकः एव आलोककः लोलालोककश्चासौ लोकः जनश्च लोलालोककलोकः तस्य दृक् लोचनमेव कुमुदिनी उत्पलं तस्य संह्लादने तोषणे अब्जायितः चन्द्रवत् वर्तमानः ‘अब्जो जवातृकः सोमः’ इत्यमरः । चन्द्रोदये नीलोत्पलस्य यथा हर्षः तथा मध्वस्य दर्शनेन लोकस्य हर्षः इति भावः । संसन्मण्डलमण्डनायितवपुः संसदां तत्र मिलितजनानां मण्डलस्य समूहस्य मण्डनायितं मण्डनवत् वर्तमानं ‘परिष्करो विभूषणं मण्डनं’ इत्यमरः वपुः शरीरं यस्य स तथोक्तः तत्र मिलितजनसमूहे अलङ्कारभूत इति भावः । स्वानन्दतीर्थः शोभनश्चासौ आनन्दतीर्थः बभौ शुशुभे । ‘भा दीप्तौ इत्यस्माल्लिट् परस्मैपदं बभौ बभतुः बभुः’ । र्शादूलविक्रीडितं वृत्तं ‘सूर्याश्वैर्यदि मः सजौ सततगाः शार्दूलविक्रीडितमि’ति तल्लक्षणात् ।। ५२ ।।\n।। इति श्रीमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां पञ्चमः सर्गः ।। ५ ।।\n",
  "6001": "ऐतरेयमिति ।। अथ मध्वाचार्यदर्शनानन्तरम् । तत्र तस्मिन् । सदसि सभायां गरिष्ठः श्रेष्ठः कश्चित् विद्वान् । ऐतरेयं ऐतरेयशाखायां विद्यमानं किञ्चन स्वाभिप्रेतं किमपि सूक्तं सूचयन् सन् इति इत्थम् उवाच अब्रवीत् । कथं,अहो मध्वाचार्यसभा अत्र मिलितसभ्यजनः । ‘सभा संसदि सभ्ये च’ इत्यमरः । भगवद्भ्यः भगः माहात्म्यं कीर्तिर्वा एषां अस्तीति भगवन्तः तेभ्यः पूज्येभ्यः इत्यर्थः । ‘भगं श्रीकरमाहात्म्य-वीर्ययत्नार्ककीर्तिषु’ इत्यमरः । सूक्तभावं सूक्तस्य भावं अभिप्रेतार्थम् । श्रोतुं इच्छति वांछति । ‘इष इच्छायां इत्यतो लट् परस्मैपदम्’ । तत्र मिलितजनेषु श्रेष्ठः कश्चित् विद्वान् ऋग्वेदगतं एकं सूक्तं प्रस्तुतीकृत्य किञ्चिदुच्चार्य एतत् सूक्तार्थमाहात्म्योपेतं भावं भवन्मुखात् सभाजनः ज्ञातुमिच्छति इति मध्वाचार्यं प्रति अवोचत् इति भावः । अस्मिन् सर्गे प्रायः स्वागतावृत्तं ‘स्वागतारनभगैर्गुरुणा च’ इति तल्लक्षणात् ।। १ ।।",
  "6002": "वर्णेति ।। व्यूढहृत् व्यूढं विस्तीर्णं हृत् मनः यस्य स तथोक्तः निर्भय इत्यर्थः । ‘व्यूढं विपुलमुद्दिष्टं’ इति हलायुधः । श्रीमध्वाचार्यः अमुष्य प्रस्तुतस्य सूक्तस्य अर्थं अभिधेयं अभ्यधित उवाच । ‘अभिपूर्वात् डु धाञ् धारणपोषणयोरिति धातोर्लुङ् आत्मनेपदं अधित अधिषाताम् अधिषत’ । कथंभूत उच्चारणं,विदधत् पूर्वोक्त-सूक्तस्य उच्चारणं कुर्वन्,कथंभूतं उच्चारणं वर्णसौष्ठवगरिष्ठं वर्णानि अकाराद्यक्षराणि । ‘वर्णं तु चाक्षरः’ इत्यमरः । तेषां सौष्ठवं सुष्ठुः भावः सौष्ठवं स्पष्टत्वं तेन गरिष्ठं अत्युत्तमम् । अतूर्णं त्वरारहितम् । तुल्यमात्रं तुल्याः समानाः मात्राः एकमात्रादिमात्राः यस्मिन् तत् तुल्यमात्रं एकमात्रत्वेन ह्रस्वोच्चारणं,द्विमात्रत्वेन दीर्घोच्चारणं,त्रिमात्रत्वेन प्लुतवर्णोच्चारणं,अर्धमात्रत्वेन व्यञ्जनोच्चारणम् । ‘एकमात्रो भवेत् ह्रस्वो द्विमात्रो दीर्घ उच्यते । त्रिमात्रस्तु प्लुतो ज्ञेयो व्यञ्जनंत्वर्धमात्रकम्’ ।। अकारादिवर्णानां तुल्यमात्रत्वादिति भावः । अतिमात्र-सुलक्ष्म अतिमात्रं भृशम् ‘अतिवेलभृशात्यर्थातिमात्रोद्गाढनिर्भरम्’ इत्यमरः । सु शोभनानि लक्ष्माणि लक्षणानि यस्य तत् तथोक्तं ‘चिह्नं लक्ष्म च लक्षणं’ इत्यमरः । जलदघोषं जलदवत् घोषः ध्वनिः यस्य तत् जलदघोषम् । अयं श्रीमध्वाचार्यः त्वरां विना स्पष्टाक्षर-पूर्वकं वेदोच्चारणलक्षणोपेततया ह्रस्वदीर्घादिवर्णोच्चारणपूर्वकं मेघवत् गम्भीरशब्देन प्रकृतसूक्तं प्रथमतः पठित्वा तत्सूक्तार्थं अवोचत् इति भावः ।। २ ।।",
  "6003": "लक्षणेति ।। ते द्विजेन्द्राः । तत् मध्वाचार्येण उक्तार्थं सूक्तं अपरार्थं अपरः अन्यः अर्थः यस्य तत् अपरार्थं मध्वोक्तार्थात् अन्यार्थं अवोचन् अवदन् । ‘वच परिभाषण इत्यतः लुङ् परस्मैपदं अवोचत् अवोचतां अवोचन्’ । अस्य सूक्तस्य भवदुक्तोऽर्थो न भवति किन्तु अस्मदुक्त एवार्थः इति अब्रुवन् इति भावः । किं कृत्वा । असौ मध्वाचार्यः लक्षणान्विततया लक्षणैः वेदोच्चारणोचितलक्षणैः अन्विततया युक्ततया अस्मिन् वचने सूक्तोच्चारणपूर्वकं अर्थकथनविषये । देवतागुरुं देवतानां गुरुं आचार्यं बृहस्पतिम् ‘बृहस्पतिस्सुराचार्यः’ इत्यमरः अतिशेते अतिक्रामति । ‘अतिपूर्वकात् शीङ् स्वप्न इत्यस्मात् लडात्मनेपदं शेते शयाते शेरते’ । इति धिया एवंभूतमनसा । मानं बहुमानं विधायापि कृत्वापि अयं लक्षणवत्तया वेदोच्चारणादिविषये बृहस्पतेरपि अधिक इति मनसि सम्भाव्यापि मध्वोक्तस्य अन्यार्थं ऊचुरिति भावः ।। ३ ।।",
  "6004": "स्यादिति ।। अर्थः एतत्सूक्तार्थः तथा अस्मदुक्तप्रकारेण स्यात् भवेत् । ‘अस भुवीत्यतो विधिलिङ् परस्मैपदं स्यात् स्याताम् स्युः’ । इत्थमपि भवदुक्त-प्रकारेणापि अर्थः सम्भविता भवेत् संपूर्वकात् ‘भू सत्तायामित्यतो लुट् परस्मैपदं भविता भवितारौ भवितारः’ । तस्मात् अर्थद्वयमपि प्रामाणिकमिति भावः । कथमिति चेत् श्रुतिषु वेदेषु त्र्यर्थतां त्रयश्च ते अर्थाश्च त्र्यर्थाः त्र्यर्थानां भावः त्र्यर्थता ताम् । वित्त जानीथ । ‘विद ज्ञान इत्यतो लोट् परस्मैपदं विद्धि वित्तं वित्त’ । भारतं महाभारतम् । दशार्थं दशसङ्ख्याकाः अर्थाः यस्मिन् तत् तथोक्तं वित्त । वैष्णवं विष्णोः इदं वैष्णवम् । पदसहस्रतयं पदानां सहस्रतयं सहस्रं विष्णुनामसहस्रमित्यर्थः । शतार्थमपि शतसङ्ख्याकाः अर्थाः यस्मिन् तत्तथोक्तम् । स्यान्ननु भवेदेव । ‘प्रश्नावधारणानुज्ञानुनयामन्त्रणे ननु’ इत्यमरः । हि प्रसिद्धमेतत् । तदुक्तं ‘त्रयोऽर्थाः सर्ववेदेषु दशार्थाः सर्वभारते । विष्णोः सहस्रनामापि निरन्तरशतार्थकम्’ । तस्मात् उभयमपि युक्तमिति भावः ।। ४ ।।",
  "6005": "इतीति ।। विस्तृतचित्ते विस्तृतं पूर्णं चित्तं मनः यस्य स तथोक्तः तस्मिन् पूर्णप्रज्ञाचार्ये । इति ‘वेदादिषु अर्थत्रयादिकमस्तीति’ एवं प्रकारेण उदीरयति वदति सति इह वेदादेः अर्थादिविषये । एनं मध्वाचार्यं जिगीषवः जेतुं इच्छवः ते भूसुराः ब्राह्मणाः । सहासमुखाः हासेन मन्दहासेन सहितं मुखं येषां ते तथोक्ताः । अत्र अयं निस्सारो भविष्यतीति स्मेरमुखाः सन्तः हे मध्वाचार्यहरिनाम्नां हरेः विष्णोः नाम्नां विश्वं विष्णुर्वषट्कार इत्यादिनाम्नाम् अर्थशतकं अर्थानां शतकं वर्ण्यतां उच्यताम् । ‘वर्ण वर्णक्रियाविस्तारगुणवचनेषु इत्यतः कर्मणि लोट् आत्मनेपदं वर्ण्यताम् वर्ण्येताम् वर्ण्यन्ताम्’ । एवं ऊचुः अवदन् । ‘वचेः लिट्’ । विष्णुसहस्रनाम्नां एकैकनाम्नः शतं शतं अर्थाः सन्तीत्युक्ते सति अयं मध्वाचार्यः शतार्थकथने अक्षमस्सन् पराजितो भविष्यतीति मत्वा हसन्तः सन्तः विश्वादिनाम्नां शतं अर्थाः उच्यतामिति ब्राह्मणाः मध्वं ऊचुः\nइति भावः ।। ५ ।।",
  "6006": "वर्णयामीति ।। हे ब्राह्मणाः अहं वः युष्माकं तत् अर्थशतकं वर्णयामि कथयामि । भवन्तः सकलं तदर्थशतकं सौष्ठवात् सम्यक् मदुक्तप्रकारेण अनुवदन्तु अनुवादं कुर्वन्तु । ‘वदेः लोट् परस्मैपदम्’ । इति वदन्तं ब्रुवाणं तं मध्वाचार्यं प्रति बाढमिति वदन्तः तथास्तु इति प्रतिज्ञां कुर्वन्तः ‘भृशप्रतिज्ञयोर्बाढं’ इत्यमरः । ते द्विजाः अथ प्रतिज्ञानन्तरं अतिदृढोद्यमं अतिदृढश्चासौ उद्यमः उद्योगश्च तं आपुः चक्रुः । ‘आप्लृ व्याप्तावित्यतो लिट् परस्मैपदम्’ । मध्वाचार्येण वक्ष्यमाणार्थशतकानुवादकरणे सावधान-मनसः बभूवुः इति भावः ।। ६ ।।",
  "6007": "प्रत्ययेति ।। शुद्धधीः शुद्धा निःशङ्का धीः यस्य स तथोक्तः श्रीमध्वाचार्यः । सपदि सद्यः । श्रुतिशिरःशतसिद्धान् श्रुतीनां वेदानां शिरांसि शीर्षस्थानीयाः उपनिषदः इत्यर्थः । तेषां शतेषु सिद्धान् प्रमितान् विश्वपदार्थान् विश्वपदस्य अभिधेयान् अभ्यधात् प्रावोचत् । ‘डु धाञ् धारणपोषणयोः इत्यतो लुङ् परस्मैपदं अधात् अधातां अधुः’ । किं कृत्वा । शब्दशास्त्रविहितां शब्दशास्त्रे व्याकरणे विहितां उदिताम् । प्रत्यय-प्रकृतिसङ्गमभङ्गीं प्रत्ययश्च प्रकृतिश्च तयोः सङ्गमः सम्बन्धः तस्य भङ्गीं प्रकारं प्रतिदर्श्य प्रकाश्य प्राक् विद्यमानं धात्वादिशब्दस्वरूपं प्रकृतिः तत्परः पश्चात् विधीयमानः प्रत्ययः तयोः सम्बन्धप्रकारं व्युत्पाद्य इति भावः ।। ७ ।।",
  "6008": "यावदिति ।। – विशङ्कः सभाभयरहितः अत एव सन्ततोक्तिकृत् सन्ततं अविच्छेदेन उक्तिं अर्थकथनं करोतीति सन्ततोक्तिकृत् । एषः मध्वाचार्यः । यावत् यावति काले । अर्थशतकं अर्थानां विश्वपदाभिधेयानां शतकं नापूरयत् न समापयत् । ‘पृ पालनपूरणयोः इत्यतो लङ् परस्मैपदं अपूरयत् अपूरयतां अपूरयन्’ विश्वपदस्य अर्थशतकं यावत् नावदत् इति भावः तावत् तावन्मध्य एव वर्णितावधृतिदुर्बलचित्ताः वर्णितानां मध्वाचार्येण कथितानां कतिपयानां विश्वपदस्य अर्थानां अवधृतौ ग्रहणविषये दुर्बलं अक्षमं चित्तं अन्तःकरणं येषां ते तथोक्ताः ते द्विजाः आकुलहृदः आकुलं सम्भ्रान्तं हृत् चित्तं येषां ते तथाभूताः अभवन् । मध्वाचार्येण कतिपयार्थेषु कथितेषु सत्सु तावन्मात्रग्रहणेऽपि असमर्थाः ब्राह्मणाः संभ्रान्ताः बभूवुरिति भावः ।। ८ ।।",
  "6009": "साङ्गेति ।। – साङ्गवेदचतुराः साङ्गैः शिक्षादिषडङ्गैः सहिताः साङ्गाः साङ्गाश्च ते वेदाश्च साङ्गवेदाः तेषु चतुराः निपुणाः । इतिहासेऽपि भारतादावपि शिक्षिताः प्रवीणाः । ‘प्रवीणे निपुणाभिज्ञविज्ञनिष्णातशिक्षिताः’ इत्यमरः । उपलक्षणमेतत् सकलविद्याविदग्धाः इति भावः । तादृशा अपि सुबहवोऽपि मिलिता अपि,अतिधृष्टा अपि अति अत्यन्तं धृष्टाः सभाभयरहिता अपि इत्यर्थः । ते द्विजाः । एतदीरितं एतेन मध्वाचार्येण ईरितं कथितं अर्थं न जगृहुः ज्ञातुं नाशक्नुवन् । अहो आश्चर्यं मध्वपाण्डित्यं यतः महापण्डितानामपि अवाङ्मनोगोचरम् । ते किमिव,अन्धुगणाः अन्धूनां कूपानां गणाः समूहाः । ‘पुंस्येवान्धुः प्रहिः कूप उदपानं तु पुंसि वा’ इत्यमरः । विश्वसंक्षयपयो वा विश्वस्य जगतः संक्षयः नाशः यस्मिन् सः विश्वसंक्षयः प्रलयकालः तस्मिन् विद्यमानपयो वा उदकमिव । ‘वा विकल्पोपमानयोः’ इति विश्वः । यथा बहवोऽपि कूपाः अतिगर्तसमूहाः प्रलयजलं गृहीतुं न समर्थाः गर्तानां स्वल्पावकाशत्वात् प्रलयजलानां बहुत्वात् तथा ब्राह्मणानां बहूनामपि अल्पबुद्धित्वात् मध्वाचार्योक्तानां अर्थानां बहुत्वात् ब्राह्मणाः अर्थग्रहणे न शक्ताः बभूवुः । बहूनां अल्पावकाशे स्थित्ययोगादिति भावः । ‘ग्रह उपादाने इत्यतो लिट् परस्मैपदं जग्राह जगृहतुः जगृहुः’ ।। ९ ।।",
  "6010": "देवतास्विति ।। ते द्विजाः । इति इत्थम् । ब्रुवन्तः वदन्तः सन्तः । तं मध्वाचार्यम् । नेमुः किल अनमन् हि । ननाम नेमतुः नेमुः । कथं हे सकलज्ञ सकलं जानतीति सकलज्ञः । तस्य संबुद्धिः हे सकलज्ञते प्रतिभा प्रज्ञा । देवतासु देवेषु । ‘वृन्दारका दैवतानि पुंसि वा देवता स्त्रियां’ इत्यमरः । असुलभा दुर्लभा । चपलेषु चञ्चलवृत्तिषु मानुषेषु मनुष्येषु असुलभा इति का कथा किं कथनीयं इति भावः । हे सौम्य सुन्दरसौम्यं तु सुन्दरे सोमदैवते’ इत्यमरः । क्षाम्यअस्मच्चापल्यं क्षमस्व सहस्व ‘क्षमूष् सहन इत्यतो लोट् परस्मैपदं क्षाम्य क्षाम्यतम् क्षाम्यत’ । ते तुभ्यं नमः प्रणामोऽस्तु इति ब्रुवन्तः इत्यन्वयः ।। १० ।।",
  "6011": "वेदशास्त्रेति ।। – आयतचेताः आयतं विस्तृतं चेतः मनः यस्य स तथोक्तः मध्वाचार्यः । इह पयस्विनीतटे । अन्यत् अपरं आयतनं देवालयं प्राप प्राप्तवान् । ‘प्र पूर्वात् आप्लृ व्याप्तावित्यतो लिट् परस्मैपदं आप आपतुः आपुः’ । कथंभूतं वेदशास्त्रचतुरैः वेदाश्च शास्त्राणि च वेदशास्त्राणि तेषु चतुरैः निपुणैः अत एव विद्यावित्तलिप्सुभिः विद्याभ्यासानुसारेण लभ्यं वित्तं द्रव्यं ‘वित्तं वस्तु वसु द्रव्यं’ इति धनञ्जयः । लिप्सुभिः लब्धुमिच्छद्भिः । केरलसुमण्डलजातैः केरलसुमण्डले केरलाख्य-शोभनदेशे जातैः उत्पन्नैः । ‘स्यान्मण्डलं द्वादशराजशाले देशे च बिम्बे च कदम्बके च’ इति विश्वः । अशेषैः समस्तैः । अवाप्तं प्राप्तम् । पयस्विनीतीरे एव स्थलान्तरे यस्मिन् देवालये वेदशास्त्राभिज्ञाः केरलदेशस्थाः ब्राह्मणाः विद्यापरीक्षां दत्वा विद्याधिक्यानुसारेण द्रव्यं प्राप्तुं समवेताः बभूवुः तं देवालयं मध्वाचार्यः ययौ इति भावः ।। ११ ।।",
  "6012": "तर्केति ।। सः जगति प्रसिद्धः अयं मध्वाचार्यः । तर्कतन्त्रकुशलान् तर्कः तर्कशास्त्रं च तन्त्रं ब्रह्ममीमांसाशास्त्रं च तर्कतन्त्रयोः कुशलान् शिक्षितान् वैशेषिकादीन् भाट्टांश्च पुंसः पुरुषान् । अमानान् न विद्यते मानः अहङ्कारः येषां ते अमानाः तानहङ्काररहितान् खण्डिताहङ्कारानिति यावत् । ‘गर्वोऽभिमानोऽहङ्कारो मानश्चित्तसमुन्नतिः’ इत्यमरः । चर्करीति भृशं करोति । बत खेदे विस्मये वा । ‘खेदानुकम्पा सन्तोष-विस्मयामन्त्रणे बत’ इत्यमरः । ‘डु कृञ् करण इत्यतो यङ्लुङंतात् लट् परस्मैपदम्’ । एषः मध्वाचार्यः इह अस्मिन् देवालये समितानां मिलितानां मण्डलभुवां मण्डले केरलदेशे भुवां उत्पन्नानाम् नः अस्माकं मानं अभिमानं कथं न आनमयति न खण्डयेत् । ‘णमु प्रह्वत्वे शब्दे च इत्यतो लट् परस्मैपदम्’ ।। १२ ।।",
  "6013": "मन्त्रयन्त इति ।। इति पूर्वोक्तप्रकारेण मन्त्रयन्तः ते देवालये समवेताः द्विजवर्याः ब्राह्मणोत्तमाः तं मध्वाचार्यं उपेत्य समीपं प्राप्य अर्थं अपृच्छन् पृष्टवन्तः । ‘प्रच्छ ज्ञीप्सायां’ इत्यतो लङ् परस्मैपदं ‘अपृच्छत् अपृच्छताम् अपृच्छन्’ । कथंभूतं अर्थं,सद्ददाददसुशंसननिन्दाकारिसूक्तगतं,ददातीति ददः दाता पुरुषः डु दाञ् दाने इति धातोः न ददातीति अददः अदात् इत्यर्थः । ददश्च अददश्च ददाददौ सज्जनेभ्यः ददाददौ सद्ददाददौ सुशंसनं सम्यक् स्तुतिश्च निन्दा कुत्सा च सुशंसननिन्दे । ‘कुत्सा निन्दा च गर्हणे’ इत्यमरः । सद्ददाददयोः सुसंशननिन्दे करोतीति सद्ददाददसुशंसननिन्दाकारि तच्च तत् सूक्तं च तस्मिन् गतं विद्यमानं सत्पात्रे दातुः स्तुतिः अदातुः निन्दा च एतदर्थप्रति-पादकसूक्तार्थं इत्यर्थः । तच्च सूक्तं ‘न वा उ देवाः क्षुधमिद्वधं ददुरुताशितमुपगच्छन्ति मृत्यवे’ इत्यादि । कथंभूतास्सन्तः अन्यदेशजमुखास्सन्तः अन्यः केरलदेशात् अपरः अन्यश्चासौ देशश्च अन्यदेशः अन्यदेशे जायत इति अन्यदेशजः स एव मुखं प्रधानं येषां ते तथोक्तास्सन्तः । अस्माभिरेव प्रश्नादिके कृते सति यदि अस्माकं मध्ये एकस्य पराजयः स्यात् तर्हि केरलदेशस्थानां सर्वेषामपि पराजयः स्यात् । सर्वेषां तत्र मिलितत्वात् इति\nमत्वा देशान्तरादागतं कञ्चन पण्डितं पुरस्कृत्य तन्मुखेन अपृच्छन् इति भावः । इति श्लोकद्वयस्य एकान्वयः ।। १३ ।।",
  "6014": "तमिति ।। तं प्रस्तुतसूक्तार्थं स्फुटं स्पष्टं प्रकटयन् कथयन् सः मध्वाचार्यः पृणीयाच्छब्दमूलं प्रस्तुतसूक्तगतं ‘पृणीयादिन्नाधमानाय’ इत्यत्र विद्यमानस्य पृणीयाच्छब्दस्य मूलं प्रकृतिं पूर्वं विद्यमानं शब्दस्वरूपं इत्यर्थः । पृणधातुं पृण दान इति व्याख्यातं पृणनामकधातुं अवदत् ‘‘पृणीयादित्ययं शब्दः पृण दाने इति दानार्थकपृणधातोरुत्पन्नः’’ इत्यब्रवीत् इति भावः । अथ एवं कथनानन्तरम् । अदः तत् पृणीयाच्छब्दमूलं प्रीङ् धातुं प्रीङ् प्रीणन इति धातुं निगदन्तं वदन्तं जिगीषुं आत्मानं जेतुमिच्छन्तं स्वप्रतिपक्षभूतं इत्यर्थः । विप्रं ब्राह्मणं प्रति । एषः मध्वाचार्यः । उवाच ‘‘न वा उ देवा’’ इति सूक्तार्थकथनसमये तत्सूक्तगतपृणीयादित्येतत् पृण दाने इत्येतद्दानार्थक-पृणधातोः रूपमित्युक्ते पृणीयादित्येतत् प्रीङ् प्रीणन इति प्रीधातोः रूपं इत्युक्तवन्तं प्रतिवादिनं विप्रं प्रति उवाच मध्वः इति भावः ।। १४ ।।",
  "6015": "प्रादीति ।। हे मूढ अज्ञ‘ अज्ञे मूढयथाजातमूर्खवैधेयबालिशाः’ इत्यमरः । पृणीयादित्यत्र प्रीङ् प्रीणन इति वदन् अत एव प्रादिभेदं पृ इति वर्णः आदिः ययोः पृप्रीवर्णयोः तौ प्रादी पृप्रीवर्णौ इत्यर्थः तयोः पृप्रीवर्णयोः भेदं ‘‘अयं पृ वर्णः अयं प्री वर्णः’’ इति वैलक्षण्यं अविदन् अजानन् त्वं पांसुषु धूलिषु ‘रेणुर्द्वयोः स्त्रियां धूलिः पांशुर्ना न द्वयोरजः’ इत्यमरः लिपिसङ्घं लिपीनां अक्षराणां सङ्घं समूहं लिखन् गुणय आवर्तय ‘‘भूम्यां धूलिं प्रसार्य अङ्गुलिना रेखाविशेषौ कृत्वा अयं रेखाविशेषः पृ वर्णः अयं रेखाविशेषः प्री वर्णः इति सङ्केतं कृत्वा पुनः पुनः अभ्यासं कुरु’’ इति भावः । इति इत्थं उक्त्वा । भर्त्सयन् धिक्कुर्वन् सन् । सुहासः सु शोभनः हासः मन्दहासः यस्य स तथोक्तः सः मध्वाचार्यः जहास हासं कृतवान् । ‘हसे हसन इति धातोर्लिट् परस्मैपदं जहास जहसतुः जहसुः’ । किं कुर्वन् मत्सराकुलधियः मत्सरेण आकुला ग्रस्ता धीः बुद्धिः येषां ते\nतथोक्ताः तान् केरलदेशजान् विप्रान् जडयन् जडीकुर्वन् प्रत्युत्तरस्फूर्तिरहितान्\nकुर्वन्निति यावत् ।। १५ ।।",
  "6016": "तदिति ।। अमी द्विजाः । तत्प्रसङ्गबलतः तस्य सूक्तार्थकथनस्य प्रसङ्गः प्रसक्तिः सैव बलं तस्मात् सूक्तार्थकथनव्याजेनेत्यर्थः । पृथुहृदः पृथु पूर्णं हृत् मनः यस्य स तथोक्तः तस्य श्रीमध्वाचार्यस्य । अखिलविद्यापाटवं अखिलाश्च ताः विद्याश्च अखिलविद्याः तासु पाटवं पटोर्भावः पाटवं दक्षत्वं प्रतिबुद्ध्य ज्ञात्वा सबहुमानं बहुमानेन आदरेण सहितं यथा भवति तथा आदरेणेति यावत् तं मध्वाचार्यं आनमन् नमश्चक्रुः । इदमाश्चर्यं न भवतीत्याह यमिति । नाकिनिकायाः नाकः स्वर्गः एषां अस्तीति नाकिनः देवाः । ‘स्वरव्ययं स्वर्गनाकः’ इत्यमरः । तेषां निकायाः राशयः । ‘स्यान्निकायः पुञ्जराशी’ इत्यमरः। यं मध्वाचार्यं नमन्ति किल नमस्कृर्वन्ति । किल इति प्रसिद्धौ । सर्वज्ञकल्परुद्रादि- वन्दितस्य मध्वाचार्यस्य पाण्डित्यं अन्यमनुष्यवन्द्यं किं अपूर्वमिति भावः ।। १६ ।।",
  "6017": "कन्यकेति ।। अयं श्रीमध्वाचार्यः । कुत्रचित् कस्मिंश्चित् सदसि सभायां कन्यकादृतसुरेन्द्रवपुःश्रीदानवाचिवरसूक्तहृदुक्तौ कन्यकया कयाचित् कन्यकया आदृतः आदरेण प्रीतः कन्यकादृतश्चासौ सुरेन्द्रः देवेन्द्रश्च कन्यकादृतसुरेन्द्रः । वपुषः कन्याशरीरस्य श्रियः कान्तेः दानं श्रीदानं कन्यकादृतसुरेन्द्रेण वपुःश्रीदानं कन्यकादृत-सुरेन्द्रवपुःश्रीदानं तत् वक्तीति श्रीदानावाचि । वरं उत्तमं च तत् सूक्तं च वरसूक्तम् । श्रीदानवाचि तत् च वरसूक्तं च श्रीदानवाचिवरसूक्तं तस्य सूक्तस्य हृदः अभिप्रायस्य उक्तौ कथने प्रस्तुतायां सत्याम् । तावत् तदा तत्र सूक्ते कीर्तिता उदिता अपाला अपालाशब्दवाच्या स्त्री अतितरुणी नूतनयौवना इति यावत् इति एवं ऊचे व्याचख्यौ । ‘वच परिभाषण इत्यतो लिट् आत्मनेपदं ऊचे ऊचाते ऊचिरे’ । तच्च सूक्तं ‘कन्यावार-वायतीत्यादि’ । अत्र देवेन्द्रः कस्याश्चित् कन्यकायाः प्रीतस्सन् कन्यकाशरीरस्य सूर्यसदृश-कान्तिं दत्तवान् इति उच्यते । एतत्सूक्तार्थकथनसमये अस्मिन्नेव सूक्ते ‘अपालामिन्द्र त्रिष्पूत्व्यकृणोः सूर्यत्वचं’ इत्यर्धर्चि विद्यमानापालाशब्दस्य अतितरुणीति अर्थं\nउक्तवानिति भावः ।। १७ ।।",
  "6018": "श्वित्रिणीति ।। अथ मध्वोक्त्यनन्तरम् । तत्पदवाच्या तच्च तत् पदं च तत्पदं तेन अपालाशब्देन वाच्या स्त्री श्वित्रिणी श्वित्रं कुष्ठं अस्याः अस्तीति श्वित्रिणी कुष्ठवती भवति । ‘कोठो मण्डलकं कुष्ठश्वित्रे’ इत्यमरः । इति इत्थं आग्रहेण अयमेवार्थ इति हठेन प्रमाणं विनेति यावत् वदतः ब्रुवाणान् । अत्र अपालाशब्दार्थविषये अविदुषः अबुधान् ब्राह्मणान् । इह भवतां समीपे । कश्चित् विपश्चित् विद्वान् पुरुषः‘विद्वान्विपश्चिद्दोषज्ञः’ इत्यमरः,एष्यति आगमिष्यति । ‘आङ्पूर्वात् इण् गतावित्यस्मात् लृट् परस्मैपदम्’ । एनं विपश्चितं यूयं पृच्छत अपालाशब्दार्थविषये प्रश्नं कुरुत इत्यर्थः । ‘प्रच्छ ज्ञीप्सायामित्यतो लोट् परस्मैपदम्’ । इत्युक्त्वा इत्याभिधाय । अयं श्रीमध्वाचार्यः देशान्तरं प्रति अगच्छत् अगमत् । ‘गम्लृ गतावित्यतो लङ् परस्मैपदम्’ ।। १८ ।।",
  "6019": "देशमिति ।। एनं देशं मध्वाचार्यत्यक्तदेशं प्रति । अचिरात् अल्पकालेनैव उपयातः आगतः । तादृशाकृतिः तादृशा मध्वाचार्योक्तलक्षणयुक्ता आकृतिः देहः यस्य स तथोक्तः । कृतबुद्धिः कृता पर्याप्ता बुद्धिः यस्य स तथोक्तः ‘युगपर्याप्तयोः कृतं’ इत्यमरः विद्वानिति यावत् ब्राह्मणः । तान् अपालापदार्थे विप्रतिपन्नान् द्विजान् प्रति तत्पदभावं तच्च तत् पदं च तत्पदं तत्पदस्य अपालापदस्य भावं अभिप्रेतार्थम् तथा तद्वत् अभ्यधित अवोचत अहो आश्चर्यम् । कथं,सूरिमौलिमणिना सूरीणां विदुषां ‘धीमान् सूरिः कृती कृष्टिः’ इत्यमरः मौलिमणिना शिरोरत्नस्थानीयेन पण्डितश्रेष्ठेन मध्वाचार्येण इत्यर्थः अपालाशब्दविषये यथा येन प्रकारेण ऊचे उक्तं तथेत्यर्थः ‘वच परिभाषणे इत्यतो भावे लिडात्मनेपदं’ अत्र प्रथमपुरुषैकवचनमेव,भावस्य एकत्वादिति ज्ञेयम् ।। १९ ।।",
  "6020": "केवलमिति ।। एते द्विजाः । मानपूर्वकसमस्तगिरः मानं प्रमाणं पूर्वकं मूलं यासां ताः मानपूर्वकाः समस्ताः गिरः वाचः यस्य स तथोक्तः तस्य । प्रमाणोदाहरणपूर्वकं सर्ववक्तुरिति भावः । पृथुलचेतसः पृथुलं विशालं चेतः हृदयं यस्य सः पृथुलचेताः तस्य । ‘विशालं पृथुलं महत्’ इत्यमरः । अस्य मध्वाचार्यस्य सकलाः कलाभिः विद्याभिः सहिताः श्रुतिविद्याः वेदविद्याः केवलं वेदविद्या एव इत्यर्थः । न श्रद्दधुः न विश्वासं प्रापुः । अयं मध्वः सकलवेदविद्याप्रवीणः इत्येवं न निश्चयं चक्रुः किन्तु अनागतगतप्रति-पत्तिमपि अनागतं भविष्यं गतं अतीतं तयोः प्रतिपत्तिं ज्ञानमपिश्रद्दधुः । न केवलं सर्वविद्याप्रवीणः अपि तु अतीतानागतज्ञानी अपि इति निश्चितवन्त इति भावः ‘श्रत् पूर्वकात् डुधाञ् धारणपोषणयोः इत्यतो लिट् परस्मैपदम्’ ।। २० ।।",
  "6021": "यद्यदिति ।। सर्वदा सर्वकाले । सदसि सर्वसभायामिति यावत् । सपदि तत्क्षणे ‘सद्यः सपदि तत्क्षणः’ इत्यमरः । यद्यदेव यद्यत् श्रुतिपुराणादिकं प्रकृतं प्रसक्तं स्यात् तत्तदखिलञ्च समस्तमपि एषः मध्वाचार्यः यत् यस्मात् अवेत् ज्ञातवान् ‘विद ज्ञान इत्यस्मात् लङ् परस्मैपदं अवेत् अवित्ताम् अविदुः’ तस्मात् अयं मध्वः सर्वबुधानां सर्वेषां पण्डितानां सदसि सभायां सर्ववित् सर्वं वेत्तीति सर्ववित् सर्वज्ञः यतिः सन्यासीति प्रथितः प्रख्यातः अभूत् ।। २१ ।।",
  "6022": "अप्रयातमिति ।। सुजनकैरवबन्धुः सुजना एव कैरवाणि कुमुदानि सुजनकैरवाणि ‘सिते कुमुदकैरवे’ इत्यमरः तेषां बन्धुः हर्षकः । पूर्णदृक् पूर्णा दृक् ज्ञानं यस्य स तथोक्तः श्रीमध्वाचार्यः । ‘दृग्ज्ञाने ज्ञातरि’ इत्यमरः । प्रततया प्रकर्षेण व्याप्तया निजकीर्त्या निजा च सा कीर्तिश्च निजकीर्तिः तया । अप्रयातमपि स्वेन अगतमपि अशेषं समस्तं देशं अलं अतिशयेन व्यानशे व्याप्तवान् । ‘विपूर्वात् अश व्याप्तौ सङ्घाते च इत्यतो लिडात्मनेपदं आनशे आनशाते आनशिरे’ । कः कया इव य पूर्णचन्द्रः पूर्णः षोडशकलापरिपूर्णः चन्द्रः चन्द्रिकयेव ज्योत्स्नयेव मध्वाचार्यकीर्तिः सर्वदिक्षु प्रससार\nइति भावः ।। २२ ।।",
  "6023": "सुन्दरेष्विति ।। सुविचारः शोभनविचारः आश्रमोचितसदाचारः यस्य स तथोक्तः श्रीमध्वाचार्यः । सुन्दरेषु मनोहरेषु । सुरमन्दिरवृन्देषु सुराणां मन्दिराणां आलयानां देवालयानां इत्यर्थः वृन्देषु समूहेषु । इन्दिरारमणवन्दनकृत्यं इन्दिरायाः लक्ष्म्याः रमणस्य पत्युः वन्दनाख्यं कृत्यं कर्तव्यं आचरन् कुर्वन् सन् शैवादिनानादेवालयेषु विद्यमानशिवादिप्रतिमासु केवलं अन्तर्यामिश्रीनारायणवन्दनमेव कुर्वन्निति भावः । असुचिरात् अतिशीघ्रं रौप्यपीठपतिं रजतपीठपुरवासिनं मुकुन्दं अनन्तेश्वरं आप\nप्राप्तवान् । पूर्वोक्तप्रकारेण दक्षिणदिशस्थसर्वतीर्थक्षेत्रयात्रां कृत्वा पुनः रजतपीठपुरं\nप्राप इति भावः ।। २३ ।।",
  "6024": "भूसुरेति ।। अन्त्यक्रियाकुलकमेतत् । एतदादिश्लोकानां वेदिजामित्यनेन श्लोकेन अन्वयः बोद्धव्यः । सोऽन्वयस्तु इत्थं करुणाब्धिः करुणया कारुण्येन अब्धिः समुद्रः । पुष्टबुद्धिः पुष्टा पूर्णा बुद्धिः अन्तःकरणं यस्य स तथोक्तः श्रीपूर्णप्रज्ञाचार्यः । दुष्टपक्षदमनस्थिरसन्धां दुष्टानां मायिनां पक्षाः सिद्धान्ताः तेषां दमने निराकरणे स्थिरा दृढा च सन्धा प्रतिज्ञा च तां अकरोत् । ‘सन्धा प्रतिज्ञा मर्यादा’ इत्यमरः । किं कृत्वा श्रुतिततिं श्रुतीनां वेदानां ततिं समूहं दृष्ट्वा,क इव,पुरा पूर्वजन्मनि वेदिजां वेद्यां जाता वेदिजा द्रौपदी तां दृष्ट्वा भरताग्रयः भरतानां भरतकुलोत्पन्नानां राज्ञां अग्रयः श्रेष्ठः स्वयं स्वस्वरूपः स इव भीमसेन इव । पूर्वं भीमः दुर्योधनादिभिः आकुलीकृतां द्रौपदीं दृष्ट्वा दुष्टपक्षदमनस्थिरसन्धां दुष्टानां दुर्योधनादीनां पक्षाणां सहायभूतानां राज्ञां दमने दहने स्थिरां दृढां सन्धां प्रतिज्ञां ‘अहं दुर्योधनादीन्हनिष्ये’ इति प्रतिज्ञां यथा चकार तथा अयं मध्वाचार्यः मायिभिः आकुलीकृतां श्रुतिततिं दृष्ट्वा ‘मायिसिद्धान्तं निराकरिष्ये’ इति दृढप्रतिज्ञां चकार इति भावः । इतः परं भूसुरेत्यादिविशेषणानि उभयत्र योज्यानि । कथंभूतां श्रुतिततिं,भूसुरप्रवरबुद्धिसमृद्धिव्यक्तयुक्तवपुषं भूसुराणां प्रवराः भूसुरप्रवराः तेषां वेदद्रष्ट्रणां ऋषीणां बुद्धिसमृद्धौ बुद्धीनां अन्तःकरणानां समृद्धौ आधिक्ये सति पक्वेषु अन्तःकरणेषु इति यावत् । व्यक्तं अभिव्यक्तं युक्तं उचितं वपुः स्वरूपं यस्याः सा तां इत्यर्थः । पुनः कथंभूतां,रुचिराङ्गीं रुचिराणि मनोहराणि श्रुतिव्याख्यानोप-युक्तानीति यावत् अङ्गानि शिक्षाकल्पादिषडङ्गानि यस्याः सा रुचिराङ्गी ताम् । पुनः किंभूतां,सूत्रदीप्तमणिमालिकया अलं भूषितां दीप्ताः प्रकाशमानाश्च ते मणयः रत्नानि च दीप्तमणयः सूत्राण्येव ब्रह्मसूत्राण्येव दीप्तमाणयः तेषां मालिकया मालया समूहेन इत्यर्थः । अलं सम्यक् भूषितां व्याख्यायमानां भुवनभूषणभूतां भुवनानां वेदाधिकारिणां भूषणभूतां भूषणस्थानीयाम् । ‘विप्राणां भूषणं विद्या’ इत्युक्तेः । द्रोपदीपक्षे तु कथंभूतां वेदिजां भूसुरप्रवरबुद्धिसमृद्धिव्यक्तयुक्तवपुषं भूसुरप्रवरयोः ब्राह्मणश्रेष्ठयोः याजोपयाजनामकयोः बुद्धेः समृद्ध्या आधिक्येन पत्न््नया प्राशनयोग्यहविषः अग्नौ होमेनेति भावः । व्यक्तं प्रादुर्भूतं युक्तं मनुष्ययोग्यं वपुः शरीरं यस्याः सा तथोक्ता ताम् । रुचिराङ्गीं रुचिराणि सुन्दराणि अङ्गानि हस्ताद्यवयवानि यस्याः सा तथोक्ता ताम् । ‘सुन्दरं रुचिरं’ इत्यमरः । ‘अङ्गं प्रतीकोऽवयवः’ इति च । सूत्रदीप्तमणिमालिकया सूत्रेषु तन्तुषु दीप्तानां प्रकाशमानानां नवरत्नानां मालिकया अलंसम्यक् भूषितां अलङ्कृतां भुवनभूषणभूतां भुवनस्य त्रिभुवनस्य भूषणभूतां अलङ्कारस्थानीयाम् ।। २४ ।।",
  "6025": "पादेति ।। पुनः कथंभूतां श्रुतिततिम् । पादसुन्दरपदक्रमभावैः सुन्दराणि श्राव्याणि च तानि पदानि । पादाश्च सुन्दरपदानि च क्रमाश्च भावाः अभिप्रायाश्च पादसुन्दरपदक्रमभावाः तैः भासितां शोभमानाम् । प्रकटवर्णगुणाढ्यां वर्णानां अक्षराणां गुणाः स्पृष्टत्वादयः प्रकटाः स्पृष्टाश्च ते वर्णगुणाश्च तैः आढ््यां सम्पन्नां ‘स्पृष्टत्वमीषस्पृष्टत्वं संवृतत्वं तथैव च । विवृतत्वं च वर्णानामंतःकारणमुच्यते’ इति वचनात् । भारतोत्तमभृतां भारतं च उत्तमं सात्विकं पुराणं च ताभ्यां भृतां पोषितां व्याख्यातामिति यावत् । ‘इतिहासपुराणाभ्यां वेदं समुपबृंहयेत् । बिभेत्यल्पश्रुताद्वेदो मामयं प्रचलिष्यति’ इत्युक्तेः । अनुरूपाच्छादनां अनुरूपं उचितं आच्छादनं वेदानधिकारिशूद्रादिषु गूहनं यस्याः सा तथोक्ता ताम् । समधिकस्वरशोभां समधिका अतिशयेन उत्तमा स्वराणां उदात्तादिस्वराणां शोभा विकासो यस्याः सा तथोक्ता ताम् । द्रौपदीपक्षे तु पादसुन्दरपदक्रमभावैः पदयोः क्रमः न्यासः सुन्दरश्चासौ पदक्रमश्च सुन्दरपदक्रमः पादाभ्यां अङ्घ्रिभ्यां सुन्दरपदक्रमः पाद-सुन्दरपदक्रमः भावाः मनोहरगमनविलासाः पादसुन्दरपदक्रमाश्च भावाश्च पादसुन्दरपद-क्रमभावाः तैः भासितां शोभिताम् । प्रकटवर्णगुणाढ््यां प्रकटेन वर्णेन कृष्णवर्णेन गुणैः विष्णुभक्त्यादिगुणैः आढ््यां संपन्नां ‘वर्णो द्विजादौ शुक्लादौ यशोगुणकथासु च । अक्षरे गणभेदे च स्वर्णं यज्ञे विलेपते’ इति विश्वः । भारतोत्तमभृतां भारतानां भरतकुलोत्पन्नानां राज्ञां उत्तमैः श्रेष्ठैः पाण्डवैः धर्मादिभिः भृतां ऊढां पाणिगृहीतीम् । अनुरूपाच्छादनां अनुरूपं योग्यं आच्छादनं वस्त्रं यस्याः सा तथोक्ता ताम् । ‘वस्त्रमाच्छादनं वासः’ इत्यमरः । समधिकस्वरशोभां समधिकेन अत्युत्तमेन श्राव्येण स्वरेण ध्वनिना शोभा यस्या सा तथोक्ता ताम् ।। २५ ।।",
  "6026": "राजसूयेति । पुनः कीदृशाम् । राजसूयमुखसन्मखवृत्तां राजसूयः राजसूययज्ञः स एव मुखं आदिः येषां ते राजसूयमुखाः । सतां सज्जनानां मखाः यज्ञाः सन्मखाः ‘यज्ञः सवोऽध्वरो यागः सप्ततन्तुर्मखः क्रतुः’ इत्यमरः । राजसूयमुखाश्च ते सन्मखाश्च तेषु वृत्तां प्रवृत्तां वेदैः करणैः यज्ञस्य क्रियमाणत्वादिति भावः । वासुदेवगुण-निष्ठितभावां वासुदेवस्य नारायणस्य गुणे सर्वोत्कर्षे निष्ठितः नितरां स्थितः भावः अभिप्रायः यस्याः सा तां विष्णोरुत्कर्षप्रतिपादिकां इति यावत् ‘सर्वोत्कर्षे देवदेवस्य विष्णोः महातात्पर्येणैव च अन्यत्र सत्यं अवान्तरं तत्परत्वं तदन्यत् सर्वागमानां पुरुषार्थः ततोऽतः’ इत्यादिश्रुतेः । सर्वधर्मपरिशिक्षणदक्षां सर्वे च ते धर्माश्च सर्वधर्माः सर्वधर्माणां सन्ध्योपासनादिधर्माणां परिशिक्षणे ज्ञापनविषये दक्षां चतुराम् । ‘प्रातरुत्थाय सन्ध्यामुपा-सीत नमेत् देवान् जुहुयादग्निं वेदानावर्तयेत् नान्यत्किञ्चिदाचरेत् न भृशं वदेत्’ इत्यादिना प्रतिपादनादिति भावः । जनतया जनानां समूहः जनता तया जनतया जनसमूहेन जननीवत् वन्दिताम् । अन्यत्र उक्त एव अर्थः ।। २६ ।।",
  "6027": "मौलीति ।। – पुनः कथंभूतां,सदसि सभायां दुष्टजनेन दुष्टश्चासौ जनश्च दुष्टजनः तेन दुष्टजनेन मायिना मायावादिना । मौलिसङ्ग्रहविकर्षणदूनां मौलीनां वेदशिरोभूतानां उपनिषदां सङ्ग्रहेण ग्रहणेन विकर्षणं ऐक्यादिपरतया योजनं तेन दूनां सन्तापिताम् । कथंभूतेन मायिना,महान्तं सर्वसंमतं न्यायमार्गं भगवत एव सर्वेश्वरत्व-प्रतिपादकब्रह्ममीमांसाशास्त्रसिद्धयुक्तीनां मार्गे विचारम् । ‘मृग अन्वेषण इति धातोः’ । अपहाय परित्यज्य । अलं स्वेश्वरत्वं स्वस्यैव ईश्वरत्वं ब्रह्मत्वं साधयता प्रतिपादयता । द्रौपदीपक्षे तु न्यायमार्गं पाण्डवानां अर्धराज्यदानाख्यधर्ममार्गं अपहाय स्वेश्वरत्वं स्वस्यैव ईश्वरत्वं साम्राज्यत्वं साधयता वदता मायिना कपटवता दुष्टजनेन दुःशासनेन सदसि कुरुसभायां मौलिसङ्ग्रहविकर्षणदूनां मौलौ केशपाशे सङ्ग्रहेण आकर्षणेन दूनां दुःखिताम् । ‘मौलिः संयतकेशेषु चूडायां मुकुटे द्वयोः’ इति नानार्थरत्नमाला ।। २७ ।।",
  "6028": "सज्जनैरिति ।। – पुनः कथंभूतां श्रुतिततिं,कलिबलात् कलिनामकदैत्यस्य बलात् सामर्थ्यात् कल्यावेशादित्यर्थः । शुभमार्गात् चालितैः भ्रंशितैः धर्ममार्गं त्यक्तवद्भिरित्यर्थः । अतिदीनैः अतिदुर्बलैः कतिपयैः कैश्चन सज्जनैरपि भीष्म-द्रोणादिभिः । उपेक्षितविकर्षणदुःखां उपेक्षितेन विकर्षणेन दुःखं यस्याः सा तथोक्ता तां कल्यावेशेन केषुचित् सज्जनेषु मायिसिद्धान्तनिराकरणे उदासीनेषु सत्सु सज्जना अपि मायावादिनः उपेक्षन्ते न केऽपि तत्सिद्धान्तं निराकुर्वन्तीति दुःखितामिति भावः । कैश्चन सज्जनैः ऋष्यादिभिः । सातिशोकं अतिशोकेन सहितं यथा भवति तथा दृष्टाम् । अयं मायी श्रुतिसिद्धमपि भगवन्महिमानं अपलापयतीति तेषां शोकः । द्रौपदीपक्षे तु कलिबलात् शुभमार्गात् चालितैः अतिदीनैः । कतिपयैः सज्जनैः भीष्मद्रोणादिभिः । उपेक्षितविकर्षणदुःखां भीष्माद्या अपि मदाकर्षणकारिणं दुःशासनं उपेक्षन्त इति दुःखितां एतच्च ‘इत्युक्ता अपि भीष्माद्याः कल्यावेशेन मोहिताः । पृच्छ धर्मजमित्युक्त्वा तूष्णीमेव बभूवुः’ इति सिद्धम् । कैश्चन सज्जनैः विदुरादिभिः विदुराख्यैर्वा कल्यावेशरहितत्वादेव बहुवचनं अथवा विदुरेण । कर्मसाक्षिभिः सूर्यादिभिश्च सातिशोकं दृष्टाम् ।। २८ ।।",
  "6029": "वासुदेवेति ।। वासुदेव धरणीधर नाथ इत्यादिकं नाम । मुहुः भृशम् । उच्चकैः स्पष्टं यथा भवति तथा प्रवदन्तीमपि । सा च श्रुतिः ‘वासुदेवो वा इदमग्र आसीत्’ इत्यादिका । पूर्णषड्गुणं षट् च ते गुणाः ऐश्वर्यादयश्च पूर्णाः व्याप्ताः षड्गुणाः यस्य स तथोक्तः तम् । गतदोषं गताः उज्खिताः दोषाः यस्मात् स तथोक्तः तम् । अशेषात् चेतनाचेतनात्मकसमस्तजगतः विविक्तं विलक्षणं अत्यन्तभिन्नं अजं उत्पत्तिशून्यं भगवन्तं हृदि स्वाभिप्राये बिभ्रतीं एवंभूतभगवत्स्वरूपप्रतिपादने तात्पर्यवतीं इति भावः । द्रौपदीपक्षे तु,वासुदेव धरणीधर,नाथ,चक्रपाणे,नरसिंहेत्यादिभगवन्नामानि । मुहुः पुनः पुनः उच्चकैः उच्चध्वनिना प्रवदन्तीं उच्चारयन्तीम् । अशेषात् विविक्तं पूर्णषड्गुणं गतदोषम् । अजं उत्पत्तिशून्यं नारायणम् । हृदि मनसि निधाय । बिभ्रतीं ध्यायन्तीम् ।। २९ ।।",
  "6030": "वार्यतामिति ।। पुनः कथंभूतां,बुधजनैः बुधाश्च ते जनाश्च बुधजनाः तैः प्राज्ञजनैः । वार्यतां वेदादेः ऐक्यपरतां प्रतिपादयत् मायिमतं निराक्रियतामिति । अभिदधानां प्रतिपादयन्तीं तथा हि ‘अन्धंतमः प्रविशन्ति ये अविद्यामुपासते । ततो भूय इव ते तमो य उ विद्यायां रताः’ इत्यत्र दुर्मतमनिराकृत्य केवलं सन्मते एव रतानां अत्युत्कृष्टतमःप्राप्त्युक्त्या दुर्मतनिराकरणं कार्यमित्युच्यते । एषः ऐक्यवादः धर्मो न ननु नैव । ‘प्रश्नावधारणानुज्ञानुनयामन्त्रणे ननु’ इत्यमरः । ‘वृञ् वरण इत्यस्मात् धातोः कर्मणि लोट् आत्मनेपदम्’ । हा हा खेद इति च अभिदधानां ब्रुवन्तीं ‘सत्यं भिदा सत्यं भिदा मैवारुवण्यो मैवारुवण्यः’ इत्यादिना ऐक्यस्य निराकरणात् । कृष्णपालिततमां कृष्णेन श्रीवेदव्यासेन पालिततमां अतिशयेन आदृताम् । ‘व्यासार्जुनाग्निहरिकोकिलकाकशूद्रतामि-स्रपक्षकलिनीलगुणेषु कृष्णः’ इति भास्करः । अनवद्यां न विद्यन्ते अवद्यानि दोषाः यस्यां सा तथोक्ता तां अपौरुषेयत्वेन पुरुषनिबन्धनाप्रामाण्यकारणदोषरहितामिति यावत् । अनन्यशरणां न विद्यते अन्यः स्वव्यतिरिक्तः शरणं रक्षको यस्याः सा तथोक्ता ताम् । ‘शरणं गृहरक्षित्रोः’ इत्यमरः । मध्वाचार्यं ऋते पालकरहितां इति भावः । अत एव । शरणोत्कां शरणे रक्षके उत्कां उत्कण्ठावतीं रक्षकमिच्छन्तीं इति भावः । द्रौपदीपक्षे तु बुधजनैः भीष्मादिभिः दुःशासनेन क्रियमाणकर्षणं निवार्यतां इति । एषः दुर्योधनेन क्रियमाणः व्यापारः धर्मः न्यायः न ननु नैव । हा हा कष्टम् । ‘धर्माः पुण्ययमन्याया’ इत्यमरः । इति च अभिदधानां ब्रुवन्तीम् । कृष्णपालिततमां कृष्णेन आदृताम् । अनवद्यां अज्ञानादि-दोषरहिताम् । अनन्यशरणां भीमादन्यपालकरहिताम् । शरणोत्कां आकर्षणसमये\nरक्षकं वाञ्छन्तीम् ।। ३० ।।",
  "6031": "वेदिजामिति ।। प्रागेव व्याख्यातेऽयं श्लोकः ।। ३१ ।।",
  "6032": "अव्ययमिति ।। एषः मध्वाचार्यः । दूरयियासुः दूरं दूरदेशं बदरिकाश्रमं प्रति यियासुः यातुमिच्छन् सन् । तदा रजतपीठपुरवासकाले । हरिगीताभाष्यं हरिगीतायाः भगवद्गीतायाः भाष्यं व्याख्यानं विरचय्य निर्माय सगुरवे अच्युतप्रेक्षेण सहिताय ज्यायसे ज्येष्ठयतये अदात् दत्तवान् । ‘डु दाञ् दान इत्यतो लुङ् परस्मैपदं अदात् अदाताम् अदुः’ । कः किमिव दूरयियासुः दूरदेशं प्रति गन्तुमिच्छन् कश्चित् पुरुषः स्वजनस्य,सततं नित्यं उपभुक्त्यापि भोगेनापि अव्ययं ह्रासरहितं अग्रयं उत्तमं वित्तं धनमिव ‘वित्तं वस्तु वसु द्रव्यं रा द्रविणं धनं’ इति धनञ्जयः । कीदृशं गीताभाष्यं उपभुक्त्यापि श्रवणादिना भोगेनापि अव्ययम् ।। ३२ ।।",
  "6033": "हेत्विति ।। हेतुवादिनि हेतुं देवकार्यार्थं यामीति गमनकारणं वादिनि ब्रुवति विशङ्कटबुद्धौ विशङ्कटा विशाला बुद्धिः यस्य स तथोक्तः । ‘विशङ्कटं पृथु बृहद्विशालं पृथुलं महत्’ इत्यमरः । तस्मिन् पूर्णप्रज्ञाचार्ये । तीर्थं भागीरथ्यादितीर्थं प्रतिगन्तुं अनुज्ञां अनुमतिं अर्थयति प्रार्थयति सति पुरुषोत्तमतीर्थं सन्यासिषु पुरुषेषु उत्तमश्चासौ तीर्थः गुरुश्च पुरुषोत्तमतीर्थः । ‘निपानागमयोस्तीर्थमृषिजुष्टजले गुरौ’ इत्यमरः । अथवा पुरुषोत्तमस्य नारायणस्य तत्सन्निधानस्येति यावत् तीर्थः पात्रभूतः तं । पुरुषोत्तमतीर्थः इति पाठे अच्युतप्रेक्षः इत्यर्थः सुगमः । सः अच्युतप्रेक्षः तां अनुज्ञां दिदेश दत्तवान् । ‘दिश अतिसर्जने इत्यस्मात् लिट् परस्मैपदम् । मध्वाचार्यस्य तीर्थयात्रागमनं अङ्गीचकारेति भावः कथंभूतः,पुरुषोत्तमरक्षां पुरुषोत्तमस्य पुरुषाभ्यां क्षराक्षराभ्यां उत्तमस्य रक्षां नारायणकर्तृकां रक्षां इत्यर्थः चिन्तयन् मध्वस्येति शेषः । श्रीनारायणः इमं मध्वं मार्गे पालयतु इति नारायणं प्रार्थयन्निति भावः ।। ३३ ।।",
  "6034": "नीरजा इति ।। मरुदंशः मरुतः प्रधानवायोः अंशः अवतारः श्रीमध्वाचार्यः । उत्तरां उदीचीं दिशं प्रति अयात् ययौ । ‘या प्रापण इत्यतो लङ् परस्मैपदं अयात् अयाताम् अयुः’ । कथंभूतः,नीरजाः नीरजाः निर्गतं रजः रजोगुणः यस्मात् सः नीरजाः ‘रजो गुणे च स्त्रीपुष्पे’ इत्यमरः शुद्धसत्वस्वभावः इति यावत् । मलयमण्डलवृत्या मलयेषु मलयनामकेषु मण्डलेषु देशेषु ‘मण्डलं भूमिभागे स्यात्’ इति रत्नमाला,वृत्या परिवर्तनेन सञ्चारेणेति यावत् । तद्देशगताखिलदुर्वादिनिराकरणेनेति भावः । भुवि भूमौ श्लाघितः प्रशंसितः । सदाल्यनुयातः सतां आल्या समूहेन ‘वीथ्यालिरावलिः पङि्क्तः’ इत्यमरः,अनुयातः अनुगतः । साधुपान्थपरितापं साधवः सज्जनाश्च ते पान्थाः पथिकाश्च ‘पान्थः पथिकः’ इत्यमरः,तेषां तत्र मार्गे विद्यमानानां जनानामिति यावत् परितापं संसारतापं अपास्यन् स्वदर्शनादिना निराकुर्वन् । नीरजाः निर्गतानि रजांसि पांसवः यस्मात् स तथोक्तः ‘पांशुर्ना न द्वयो रजः’ इत्यमरः । मलयमण्डलवृत्या मलयस्य मलयपर्वतस्य मण्डलेषु वृत्या सञ्चारेण भुवि श्लाघितः मलयपर्वतगतचन्दनगतसंपर्केण सुगन्धतया जनैः आदृत इति भावः । सदा सर्वदा । अल्यनुयातः अलिभिः भ्रमरैः अनुयातः । ‘षट्पदभ्रमरालयः’ इत्यमरः । साधु सम्यक् । पान्थपरितापे मार्गस्थानां सूर्यजनितसन्तापं अपास्यन् सन् यथा मरुदंशः वायुः उत्तरां दिशं गच्छेत् तद्वदिति श्लेषाभिप्रायः ।। ३४ ।।",
  "6035": "बुद्धीति ।। अमन्दमनीषः अमन्दा अनल्पा पूर्णा मनीषा बुद्धिः यस्य स तथोक्तः पूर्णप्रज्ञाचार्यः ‘बुद्धिर्मनीषा धिषणा’ इत्यमरः । धरण्यां धरायां ‘धरा धरित्री धरणी’ इत्यमरः । उभयं द्विविधं तीर्थजातं तीर्थानां भारतभागवतादिशास्त्राणां नद्यादिजलानां च ‘तीर्थं शास्त्राध्वरोपायक्षेत्रोपाध्यायमन्त्रिषु । अवतारर्षिजुष्टाभ्यः स्त्रीरजस्सु च विश्रुतं’ इति विश्वः । जातं समूहं ‘जातं जात्योघजन्मसु’ इति च । आत्ममज्जनत एव आत्मनः स्वस्य मज्जनतः मज्जनेन अवगाहेन पूर्वोत्तरपरामर्शेन च । निकामं यथेप्सितम् । ‘निकामेष्टं यथेप्सितं’ इत्यमरः । पर्यशोधयत् सम्यक् शुद्धं चकार । भागवतादिशास्त्रं पूर्वोत्तरपरामर्शं कृत्वा अपव्याख्याननिराकरणपूर्वकं प्रक्षिप्तग्रन्थोद्धारेण वेदव्यासकृतपाठ-स्थापनेन शुद्धीचकार । नद्यादीनां जलं आत्मनः अवगाहनेन तत्र महिमातिशयस्थापनेन पवित्रं चकार इति भावः । ‘परिपूर्वकात् शुध शौच इत्यतो लङ् परस्मैपदम्’ । कथंभूतं तीर्थजातं,बुद्धिशुद्धिकरगोनिकराढ्यं कुर्वन्तीति कराः शुद्धेः निर्मलत्वस्य कराः शुद्धिकराः बुद्धेः अन्तःकरणस्य शुद्धिकराः ताश्च ताः गावः वाचश्च तासां निकरेण समूहेन आढ्यं युक्तम् । ‘स्तोमौघनिकरव्रातः’ इत्यमरः । शास्त्रश्रवणादिना अज्ञानादिपरिहारकवचनोपेत-मित्यर्थः । जले तु,बुद्धेः शुद्धिकराः पावित्र्यकराः ताश्च ताः गावश्च जलानि च तासां निकरेण आढ्यं तीर्थजातं स्नानपानादिना चित्तगतरागादिदोषपरिहारकजलोपेतं इत्यर्थः । ‘भूवाग्वारिषु गौर्मता’ इति विश्वः ।। ३५ ।।",
  "6036": "वासुदेवेति ।। अथ उत्तरदेशगमनानन्तरम् । अघनाशनकीर्तिःश्रवणादिना अघानां दुरितानां नाशकारी कीर्तिः माहात्म्यं यस्य स तथोक्तः । ‘कलुषं वृजिनैनोऽघमंहो दुरितदुष्कृतं’ इत्यमरः । असौ मध्वाचार्यः । गाङ्गं गाङ्गायाः अयं गाङ्गः तं भागीरथीसंबन्धिनं इत्यर्थः । ‘गङ्गा विष्णुपदी जन्हुतनया सुरनिम्नगा’ इत्यमरः । ओघंप्रवाहम् । ‘ओघः प्रवाहे निवहे’ इति भास्करः । नितान्तं अतिशयेन अत्यवर्तत अत्यक्रामत् । ‘अतिपूर्वकात् वृतु वर्तने इति धातोः लङात्मनेपदं अवर्तत अवर्तेताम् अवर्तन्त’ । भागीरथ्यतिक्रमणं नाम न केवलं तरणमात्रं किन्तु गुणतोऽपि अतिक्रमणं विविक्षितमिति ज्ञेयम् । तदेवाह वासुदेव इत्यादिना ।। कथंभूतो मध्वः,वासुदेवपदसन्ततसङ्गी वासुदेवस्य श्रीहरेः पदयोः सन्ततं सङ्गः अस्यास्तीति सङ्गी सर्वदा विष्णुपादस्मरणसङ्गवान्,गङ्गा तु सकृदेव पादसंबन्धवती । पुनः कथंभूतः । तेजसापि स्वसामर्थ्येनापि अलं अत्यन्तं अधःकृतशर्वः अधःकृतः अधरीकृतः शर्वः रुद्रो येन स तथोक्तः रुद्रात् अत्युत्तमः इति भावः । ‘ईश्वरः शर्व ईशानः’ इत्यमरः । गङ्गा तु तथा न रुद्रः गङ्गां विष्णुपदोत्थेयं इत्यनेनैव आदरेण शिरसा बिभर्ति न तु स्वस्मात् उत्तमा इयं इति भावेना गङ्गायाः रुद्रादतिनीचत्वादिति भावः । इत्याशयेन नितान्तं अत्यवर्तत इत्युक्तम् । गङ्गायाः अत्युत्तमोऽयं मध्वः गङ्गां तीर्त्वा जगाम इति फलितोऽर्थः ।। ३६ ।।",
  "6037": "तत्रेति ।। तत्र तत्र तेषु तेषु तीर्थक्षेत्रविशेषेषु । सञ्चरन् व्रजन् । जगत्त्रयचित्रं जगतां त्रये चित्रं अद्भुतम् । अनुस्मृतिमात्रात् स्मरणादेव । ‘मात्रं कार्त्स्न्येऽव-धारणे’ इत्यमरः । शर्मदं पुंसां शर्म सुखं ददातीति शर्मदम् । ‘शर्मशातसुखानि च’ इत्यमरः । कर्म चरितं विदधत् कुर्वन् सः मध्वाचार्यः नराणां मनुष्याणां गोचरं गन्तुं योग्यं बदरिकाश्रमपार्श्वं हिमवत्पर्वतस्य दक्षिणदिशि स्थितस्य बदरिकाख्याश्रमस्य पुण्यक्षेत्रस्य नरनारायणस्थानस्य पार्श्वं समीपं आप प्राप्तवान् ।। ३७ ।।",
  "6038": "मण्डयन्निति ।। अत्र अस्मिन् मनुष्यगोचरे बदरिकाश्रमे । अखण्डं समस्तम् । भरतखण्डं हिमवत्पर्वतमारभ्य दक्षिणदिक्स्थश्रीरामचन्द्रसेतुपर्यन्तं विद्यमानं नवसहस्रयोजनसंख्याकधनुराकारं भरतनामकखण्डं भूप्रदेशं मण्डयन् अलङ्कुर्वन् । नादिरायणपदः नकारः आदिः यस्य सः नादिश्चासौ रायणः रायणशब्दश्च नादिरायणः नादिरायण इति पदं नाम यस्य सः नादिरायणपदः नारायणनामेति यावत् । यः परः परमात्मा । ‘परोऽरिपरमात्मनोः’ इति विश्वः आस्ते तं नारायणं नमन् नमस्कुर्वन् प्रचुरधीः प्रचुरा प्रभूता पूर्णा धीः यस्य स तथोक्तः मध्वाचार्यः । ‘प्रभूतं प्रचुरं प्राज्यं’ इत्यमरः । अस्मै श्रीनारायणाय । हरिगीताभाष्यं स्वकृतभगवद्गीताभाष्यं उपायनं उपहारं उपायनमुपग्राह्यमुपहारस्तथोपदा’ इत्यमरः आर्पयत् समर्पितवान् । ‘रिक्तहस्तेन नोपेयाद्राजानं देवतां गुरुं’ इति वचनात् स्वकृतभगवद्गीताभाष्यं उपायनत्वेन समर्प्य नमश्चकारेति भावः । ‘ऋ गतौ इत्यतो णिजन्तात् लङ् परस्मैपदम्’ ।। ३८ ।।",
  "6039": "प्रीतय इति ।। पुरुसङ्ख्यः पुर्वी भूयिष्ठा ‘पुरु भूयिष्ठं’ इत्यमरः । बहुलेति यावत् सङ्ख्या शास्त्रविचारणा यस्य स तथोक्तः । ‘चर्चा सङ्ख्या विचारणा’ इत्यमरः । सः मध्वाचार्यः । जनतां जनानां समूहो जनता तां शिष्यजनसमूहं अपसार्य दूरे यापयित्वा । अस्य श्रीनारायणस्य प्रीतये सन्तोषाय पुरतः नारायणस्य पुरोभागे अभिमुखतः वरभाष्यं वरं च तत् भाष्यं च वरभाष्यं स्वकृतं उत्तमं गीताभाष्यं वाचयन् सन् उरुक्रमगीताभावं उरुः क्रमः यस्य स तथोक्तः तस्य श्रीकृष्णस्य गीतायाः भावं अभिप्रायं ‘भावः सत्ता स्वभावाभिप्रायचेष्टात्मजन्मसु’ इत्यमरः । शक्तितः शक्त्यानुसारेण वच्मि वक्ष्यामि इति । अकथयत् अवोचत् । ‘वच परिभाषण इत्यतो लट् परस्मैपदं वच्मि वच्वः वच्मः’ । ‘कथ वाक्यप्रबन्ध इत्यतो लङ् परस्मैपदम्’ । गीताभाष्यमारभमाणो मध्वाचार्यः ‘देवं नारायणं नत्वा सर्वदोषविवर्जितम् । परिपूर्णं गुरूंश्चान् गीतार्थं वक्ष्यामि शक्तितः’ इति मङ्गलाचरणप्रतिपादकाद्यपद्यान्ते प्रतिज्ञां कुर्वन् शक्तितः इति अवोचत् इति भावः ।। ३९ ।।",
  "6040": "एतदिति ।। हे मध्वत्वं अतिसूक्ष्ममपि अत्यन्तं ज्ञातुं अशक्यमपि । एतदर्थं एतस्याः भगवद्गीतायाः अर्थं अभिधेयं समस्तं अशेषमपि वक्तुं वर्णयितुं शक्त एव सन् समर्थ एव सन् । यत् यस्मात् समस्तं न आत्थ नावोचः सर्वमर्थं नोक्तवानसि । ‘ब्रूञ् व्यक्तायां वाचीत्यतो लट् परस्मैपदं’ ‘ब्रुवः पञ्चानामादित आह’ इति आहादेशे आत्थेति रूपम् । तेन कारणेन । इह आदिमङ्गलश्लोकान्ते ‘लेशतः’ इति पदं स्यात् भवेत् इत्येवप्रकारेण जगज्जनकेन जगतः जनकेन उत्पादकेन नारायणेन अगद्यत उक्तम् । गीतायाः दुर्ज्ञेयाशेषार्थकथनसमर्थोऽपि सर्वं अर्थं नोक्तवान् अतः प्रथमश्लोके शक्तिपदं हित्वा ‘लेशतः’ इति पदं प्रयोजय इति भगवता उदितं इति भावः । गद व्यक्तायां वाचीत्यतः कर्मणि लङात्मनेपदम्’ ।। ४० ।।",
  "6041": "तेनेति ।। तेन मध्वाचार्येण । अलं सम्यक् । तत्प्रवचने तस्याः गीतायाः प्रवचने व्याख्याने । विहिते कृते सति । व्याख्यानानन्तरं प्रशयिताः शयानाः । शिष्याः सपृथिव्यास्फालनं पृथिव्याः भूम्याः आस्फालनं आस्फोटनं तेन सहितम् । हरिणा नारायणेन । उक्तं उदितम् । मुहुः पुनरपि । उच्यतामिति पदं शब्दं शुश्रुवुः अृण्वन् । रात्रौ व्याख्यानसमाप्त्यनन्तरं निद्रितं मध्वाचार्यं स्वकरतलेन पृथिवीताडनेन शब्दं कृत्वा प्रबोधयित्वा नारायणेन उक्तं मुहुः उच्यतामिति शब्दं निद्रिताः शिष्या अपि शुश्रुवुरिति भावः । ‘श्रु श्रवण इत्यतो लिट् परस्मैपदं शुश्राव शुश्रुवतुः शुश्रुवुः’ ।। ४१ ।।",
  "6042": "शब्देति ।। अदभ्रमनीषः अदभ्रा बहुला मनीषा बुद्धिः यस्य स तथोक्तः । ‘अदभ्रं बहुलं बहु’ इत्यमरः । पूर्णप्रज्ञाचार्यः इत्यर्थः । अर्चासन्निषण्णवपुषः अर्चायां सन्निषण्णं सन्निहितं वपुः स्वरूपं यस्य सः अर्चासन्निषण्णवपुः तस्य । परमस्य परमात्मनः सर्वोत्तमस्य नारायणस्य । तं नारायणोक्तं शब्दभेदं ‘उच्यतामिति’ शब्दविशेषं अवधार्य सावधानं श्रुत्वा । तस्य ‘उच्यतामिति’ शब्दस्य भाववित् भावं अभिप्रायं वेत्ति जानातीति भाववित् । उच्यतामिति पदेन पुनरपि व्याख्यानं क्रियतामिति मां प्रति हरिणा उच्यते इति तत्पदाभिप्रायं जानन्निति भावः । प्रोत्थितः सन् एभ्यः शिष्येभ्यः प्रवचनं व्याख्यानं व्यधित अकरोत् । ‘डु धाञ् धारणपोषणयोः लुङात्मनेपदं अधित अधिषातां अधिषत’ ।। ४२ ।।",
  "6043": "मज्जनमिति ।। पृषतां वायूनाम् । ‘पृषदश्वो गन्धवहो गन्धवाहानिलाशुगाः’ इत्यमरः,अधिपस्य स्वामिनः मुख्यवायोः इत्यर्थः अंशः एकदेशः अवतारभूतः एषः मध्वाचार्यः नित्यं प्रतिदिनं अरुणोदयकाले अरुणः सूर्यसारथिः तस्य उदयः प्रादुर्भावः यस्मिन् अरुणोदयः,स चासौ कालश्च अरुणोदयकालः तस्मिन् सूर्योदयात्पूर्वं घटिकाचतुष्टयात्मककाल इत्यर्थः । ‘चतस्रो घटिकाः प्रातररुणोदय उच्यते’ इति वचनात् । शीतलगङ्गावारि गङ्गायाः अलकनन्दाख्यायाः भागीरथ्याः वाः जलं गङ्गावाः । ‘आपः स्त्री भूमि्नवार्वारि’ इत्यमरः । शीतलं शीतं च तत् गङ्गावाश्च शीतल-गङ्गावाः तस्मिन् शीतलगङ्गावारि । ‘तुषारः शीतलः शीतः’ इत्यमरः । मज्जनं स्नानं व्यधित चकार । नराः तत्र विद्यमानाः मनुष्याः हिमभीताः हिमेन नीहारेण भीताः त्रस्ताः सन्तः । ‘अवश्यायस्तु नीहारस्तुषारस्तुहिनं हिमम्’ इत्यमरः । यत् शीतलं जलं न स्पृशन्ति हिमभयेन तत्रत्याः केऽपि शीतलजलस्पर्शनमपि कदाचिदपि न कुर्वन्ति किमुत स्नानं तादृशेऽपि शीतलजले प्रतिदिनं स्नानं चकारेति भावः । ‘स्पृश संस्पर्शे’ इत्यतो लट् परस्मैपदम् । अनेन कर्माधिकारी पुरुषः अतिक्लेशमनुभूयापि प्रातःस्नानं चरेत् न तु त्यजेत् इत्युक्तं भवति ।। ४३ ।।",
  "6044": "काष्ठमौनमिति ।। शुद्धहृत् शुद्धं रागादिरहितं निष्काममिति यावत् हृत् अन्तःकरणं यस्य स तथोक्तः मध्वाचार्यः । नित्यतुष्टहरितोषविशेषं नित्यं सर्वदा तुष्टस्य प्रीतस्य हरेः तोषविशेषं तोषस्य प्रीतेः विशेषं अतिशयं इच्छन् सन् विष्णुप्रीत्यतिशयाय इत्यर्थः । विष्णुप्रीतिकामनायाः अदोषत्वादिति भावः । अनन्तमठान्तः अनन्तमठस्य अनन्तमठाख्यनारायणदेवालयस्य अन्तः मध्ये । ‘अन्तर्मध्ये तथा प्रान्ते’ इति विश्वः । प्रभुं नारायणं चिन्तयन् ध्यायन् । काष्ठमौनं काष्ठया उत्कर्षेण अतिशयेन । ‘काष्ठोत्कर्षे स्थितौ दिशि’ इत्यमरः । मौनं अभाषणव्रतं । ‘अथ मौनमभाषणम्’ इत्यमरः । लोकिकभाषणवर्जनरूपं मौनं अदधात् चकार । ‘डु धाञ् धारणपोषणयोः लङ् परस्मैपदं अदधात् अदधाताम् अदधुः’ । शुद्धं आचमनोदकं विना जलफलाद्याहाररहितम् उपवासं अनशनव्रतमपि अकृत कृतवान् । ‘डु कृञ् करण इत्यतो लुङात्मनेपदं अकृत अकृषातां अकृषत’ ।। ४४ ।।",
  "6045": "प्रैरयदिति ।। मुकुन्दः वेदव्यासः । अत्र अनन्तमठान्तः । दिनमण्डलं दिनानां समूहं कतिचिद्दिवसेषु इत्यर्थः । ‘कालाध्वनोरत्यन्तसंयोगे’ इति सूत्रात् मण्डलमित्यत्र द्वितीया । स्वचरणे स्वस्य आत्मनः चरणे पादे रतचित्तं रतं आसक्तं चित्तं मनः यस्य स तथोक्तः तं एनं मध्वम् । स्वाश्रमोपगमनाय स्वस्य आश्रमः हिमवत्पर्वतो-त्तरदिग्भागे विद्यमानः मनुष्यगमनायोग्यः बदरिकाश्रमः तं प्रति उपगमनाय प्राप्तये स्वाश्रमं प्रति आगन्तुं इत्यर्थः । प्रैरयत् प्रेरयामास । ‘प्रपूर्वात् ईर प्रेरण इत्यस्माल्लङ् परस्मैपदं प्रैरयत् पै्ररयतां प्रेरयन्’ । कथंभूतः अन्यैः मध्वेतरशिष्यैः दीप्तिदृष्टिविदितागतिः दीप्तेः प्रकाशविशेषस्य दृष्टिः दर्शनं तेन विदिता ज्ञाता अगतिः आगमनं यस्य स तथोक्तः । ‘दृष्टिर्ज्ञानेक्ष्णिदर्शने’ इत्यमरः । मध्वे कतिचिद्दिनेषु अनन्तमठान्तः वसति सति कदाचित् वेदव्यासः रात्रौ आगत्य एनं मध्वं स्वकीयबदरिकाश्रमं प्रति आगन्तुं प्रेरयामास । तस्य वेदव्यासस्य आगमनं तु शिष्यादिभिः प्रकाशविशेषं दृष्ट्वा ज्ञातमित्यभिप्रायः ।। ४५ ।।",
  "6046": "नक्तमिति ।। भगवति श्रीवेदव्यासे । नक्तमेव रात्रावेव ‘दिवाह्नीत्यथ दोषा च नक्तं च रजनाविति’ इत्यमरः । उपयाते गते सति । सहस्रमरीचौ सहस्रसङ्ख्याकाः मरीचयः किरणाः यस्य स तथोक्तः । ‘भानुः करो मरीचिः स्त्रीपुंसयो-र्दीधितिः स्त्रियाम्’ इत्यमरः । तस्मिन् सूर्ये प्रोदिते सति । सूर्योदयानन्तरमिति भावः । मौनवान् मौनं अस्यास्तीति मौनवान् वाङ्नियमवान् । तथापि करुणावान् करुणा कृपा अस्यास्तीति करुणावान् शिष्येषु दयावान् । उत्तमचित्तः उत्तमे सर्वोत्तमे भगवति चित्तं यस्य सः उत्तमचित्तः मध्वाचार्यः । शिष्यशिक्षणपरः शिष्याणां शिक्षणं हितोपदेशः तस्मिन् परः आसक्तस्सन् अलिखत् । ‘लिख अक्षरविन्यास इत्यतो लङ् परस्मैपदम्’ । मध्वः बदरिकाश्रमं प्रति जिगमिषुस्सन् मौनित्वात् शिष्येषु दयया हितोपदेशाय वक्तव्यं प्रमेयं पत्रे अलिखत् । पत्रमुखेन स्वाभिप्रायं ज्ञापितवान् इति भावः ।। ४६ ।।",
  "6047": "किं लिलेख इत्यत आह नेति ।। अलं अत्यन्तं शमलघ्नं शमलानि पापानि हन्ति नाशयतीति शमलघ्नं अशेषपापक्षयकरम् । ‘शमलं शकृदेनसोः’ इति विश्वः । ईदृशं एतत्क्षेत्रसदृशं स्थलं अन्यत्क्षेत्रं पुण्यस्थानं न नास्ति । अस्य तीर्थसलिलस्य अत्र विद्यमानभागीरथीतीर्थजलस्य समं सदृशं ‘वाच्यलिङ्गाः समस्तुल्यः सदृक्षः सदृशः सदृक्’ इत्यमरः वाः सलिलं अन्यत् न नास्ति । विष्णुसदृशं विष्णोः सदृशं समानं दैवं देवता क्वापि नास्ति ननु नास्त्येव । अस्मदुक्तिसदृशं अस्माकं उक्तिः वचनम् । ‘व्याहार उक्तिर्लपितं भाषितं वचनं वचः’ इत्यमरः । अस्मद्वचनस्य सदृशं अन्यत् हितरूपं इष्टापादकवचनं च नास्ति ।। ४७ ।।",
  "6048": "यातीति ।। अयं जनः मध्वाख्यः । व्यासरूपं वेदव्यासस्वरूपम् । अजितं हरिं प्रदिदृक्षुः द्रष्टुमिच्छन् सन् अधुनैव इदानीमेव । ‘एतर्हि संप्रतीदानीमधुना सांप्रतं’ इत्यमरः । याति गच्छति । तावत् सः मध्वः इह अस्मिन् अनन्तमठे पुनः आव्रजेत् वा आगमिष्यति वा न वा नागमिष्यति वा अहं तदागमनं न वेद्मि किंतु स हि स एव व्यास एव वेद जानाति । ‘हि हेताववधारणे’ इत्यमरः । वः युष्माकं स्वस्ति आशीः सुखमिति यावत् क्षेमो वा, ‘स्वस्त्याशीः क्षेमपुण्यादौ’ इत्यमरः अस्तु स्यात् इति एतदर्थप्रतिपादकं वचनं अलिखत् इति पूर्वेणान्वयः । अथ एवं लेखनानन्तरं मध्वः ययौ । ‘या प्रापण इत्यतो लिट् परस्मैपदं ययौ ययतुः ययुः’ । ‘व्रज गतावित्यतो लिङ् परस्मैपदं आव्रजेत् आव्रजेतां आव्रजेयुः’ विद ज्ञान इत्यतो लट् परस्मैपदं वेद विदतुः विदुः’ । ‘अस भुवीत्यतो लोट् परस्मैपदं अस्तु स्तात्,स्तां सन्तु’ ।। ४८ ।।",
  "6049": "नाथेति ।। बत इत्यामन्त्रणे खेदे वा । ‘बतामन्त्रणे सन्तोष-खेदानुक्रोशविस्मये’ इत्यमरः । हे नाथहे नाथहे स्वामिन्आदरात् द्विरुक्तिः संभ्रमे वा । हे भगवन्उरुकरुणः उर्वी बहुला करुणा यस्य स तथोक्तः त्वं विनाथान् न विद्यते नाथः प्रभुः येषां ते तथोक्ताः तान् । ‘वि निषेधे पृथग्भावे’ इति विश्वः । त्वां विना रक्षकरहितान् । नः अस्मान् अत्र विदेशे मा त्यज न विसृजोति ‘अमानोनाः प्रतिषेधे’ इत्यत्र पठितः माशब्दः न तु माङ्शब्दः । तेन ‘त्यज’ इति लोट् युज्यते । ‘त्यज हानौ इति धातोः लोट् परस्मैपदं त्यज त्यजतम् त्यजत’ इति । एवं बत खेदेन शिष्यैः स्मृतमपि एवं वक्ष्याम इति मनसा चिन्तितमपि नोदितं नोक्तं हि । कुतः स्वामिनः गुरोः अभिमतभङ्गभयेन अभिमतस्य इष्टस्य गमनस्य भङ्गः नाशः तस्य भयेन अस्माभिः एवं विज्ञापिते सति असौ कृपालुत्वात् न गमिष्यति तथा च अभिमतस्य भङ्गः स्यादिति भावेन नोक्तमिति भावः ।। ४९ ।।",
  "6050": "सदिति ।। सत्यतीर्थयतिः सत्यतीर्थश्चासौ यतिश्च सत्यतीर्थाख्य-सन्यासी । सद्गुरोः सतां गुरोः मध्वाचार्यस्य विरहं वियोगं न सहमानः असहमानः सन् तं मध्वाचार्यं अन्वगमत् अनु पश्चात् । ‘पश्चात्सादृश्ययोरनु’ इत्यमरः,अगमत् पृष्ठतो जगामेति भावः । ‘गम्लृ गतौ लुङ् परस्मैपदं अगमत् अगमताम् अगमन्’ । यः सत्यतीर्थः,इतरासुतशाखासु इतरायाः इतरानामिकायाः स्त्रियः सुतस्य ऐतरेयस्य हरेः शाखासु प्रतिपाद्यम् अग्रयं उत्तमं अर्थं त्रिवारं त्रिशः पुरुसंख्यात् पूर्णप्रज्ञाचार्यात् अृणोत् शुश्राव । ‘श्रु श्रवण इत्यस्मात् लङ् परस्मैपदं अृणोत् अृणुतां अृण्वन्’ । सः सत्यतीर्थः इति सम्बन्धः ।। ५० ।।",
  "6051": "दुर्गेति ।। सोऽयं पूर्वोक्तः सत्यतीर्थः दुर्गमार्गगतमपि दुर्गः अन्यैः गन्तुं अशक्यश्चासौ मार्गश्च दुर्गमार्गः । ‘दुः स्यात्कष्टनिषेधयोः’ इति विश्वः । तस्मिन् गतमपि प्रयातमपि मध्वाचार्यं अनुधावन् अनुसृत्य धावन् अविलम्बेन गच्छन्नपि । इने सूर्ये । ‘इनः सूर्ये नृपे पत्यौ’ इति विश्वः । अरुणीभवति न अरुणः अरुणवत्संपद्यमानः अरुणीभवन् तस्मिन् रक्तवर्णे सति अस्ताभिमुखे सतीति यावत् तं मध्वं न आप न प्राप्तवान् कथंभूतं मध्वं व्याश्रयान्तरसुदूरशिलासु न विद्यते आश्रयः विश्रामस्थानं यस्मिन् तत् व्याश्रयं अन्तरं मध्यं यासां ताः व्याश्रयान्तराः सुदूरे बहुदूरे स्थिताश्च ताः शिलाः पाषाणाश्च सुदूरशिलाः व्याश्रयान्तराश्च ताः सुदूरशिलाश्च इति तथोक्ताः तासु विश्रामस्थलरहितासु सुदूरतो विद्यमानासु शिलासु इति भावः । लीलया अनायासेन । सजवं जवेन वेगेन सहितं यथा भवति तथा ।‘जवोऽथ शीघ्रं त्वरितं लघु क्षिप्रं’ इत्यमरः । वेगेनेति यावत् । आक्रममाणं उत्पतन्तं आप्लुत्याप्लुत्यातिक्रम्य गच्छन्तमिति भावः । सत्यतीर्थः अत्यशक्यमार्गे गच्छन्तमपि मध्वं अनु त्वरया गच्छन् सायङ्काले सति विश्रामस्थलरहितदूरगतशिलासु त्वरया आप्लुत्य गच्छन्तं मध्वं अनुगन्तुं अशक्तस्सन् न प्राप्त इति भावः ।। ५१ ।।",
  "6052": "आनिवृत्तेति ।। आनिवृत्तवपुषा पृष्ठभागे द्रष्टुं आ ईषत् किञ्चित् इति यावत्,निवृत्तं परावृत्तं वपुः देहः यस्य सः आनिवृत्तवपुः तेन । ‘आङीषदर्थेऽभि-व्याप्तौ’ इत्यमरः । गुरुणा मध्वाचार्येण कर्त्रा । अभिनयेन स्वमनोभिप्रायसूचकेन । आरात् दूरात् पाणिना हस्तेन सुनुन्नः सम्यक् प्रेरितः सः सत्यतीर्थः । त्रस्तधीश्च सन् त्रस्ताः व्याघ्रादिभ्यः भीता धीः बुद्धिः यस्य सः । तद्दिनोपगतमार्गं तच्च तत् दिनं अहश्च तद्दिनं उदयमारभ्य सायङ्कालपर्यन्तमिति यावत् । उपगतं प्रयातं मार्गं अशेषं समस्तमपि मुहूर्तात् घटिकाद्वयरूपात् अतिययौ अति अतीत्य ययौ अगात् ।। ५२ ।।",
  "6053": "आश्रम इति ।। एषः सत्यतीर्थः इह आश्रमे अनन्तमठे निजजनान् निजाश्च ते जनाश्च तान् स्वकीयजनान् दृष्ट्वा तेभ्यः अमुष्य मध्वाचार्यस्य तं प्रसादमहिमानं प्रसादस्य स्वस्मिन् कृतस्य मुहूर्तमात्रेणैव अतिदूरमार्गातिक्रमणरूपस्य अनुग्रहस्य महिमानं माहात्म्यं प्रोच्य अभिधाय अतिचित्रं अत्याश्चर्यं तत्प्लवनमपि तस्य मध्वाचार्यस्य प्लवनमपि आप्लुत्याप्लुत्य गमनमपि प्रोच्य तैः निजैः सह तस्य मध्वाचार्यस्य । ‘अधीगर्थदयेशां कर्मणी’ति कर्मणि षष्ठी । तं मध्वाचार्यमित्यर्थः । सदा नित्यं अस्मरत् ध्यातवान् । मध्वाचार्यगमनानन्तरं शिष्याः नित्यं मध्वाचार्यं स्मरन्तः तत्रावसन् इति भावः । ‘स्मृ चिन्तायां’ इत्यतो लङ् परस्मैपदम् ।। ५३ ।।",
  "6054": "वानरेन्द्र इति ।। समुद्रलङ्घने वानरेन्द्र इव वानराणां कपीनां इन्द्रः स्वामी हनुमानिव । वायुजवः वायुः वायुवत् जवो वेगो यस्य स तथोक्तः । सौगन्धिकवनं गच्छन् भीमसेन इव दानवभीमः दानवानां असुराणां भीमः भयङ्करः । ‘भीमोम्लवेतसे घोरे शंभौ मध्यमपाण्डवे’ इति विश्वः । असौ श्रीमध्वाचार्यः गिरिपुङ्गवश्रुङ्गे गिरिषु पर्वतेषु पुङ्गवानां श्रेष्ठानां । ‘स्युरुत्तरपदेव्याघ्रपुङ्गवर्षभकुञ्जराः । सिंहशार्दूलनागाद्याः पुंसि श्रेष्ठार्थवाचकाः’ इत्यमरः । ृङ्गे शिखरे ‘‘कूटोऽस्त्रीशिखरं ृङ्गं’ इत्यमरः । व्रजन् गच्छन् । वृजिननाशननामा वृजिनानां अघानां नाशनं नाशकरं नाम यस्य स तथोक्तः । ‘कलुषं वृजिनैनोघं’ इत्यमरः । सः मध्वाचार्यः उल्ललास शुशुभे । ‘उत्पूर्वात् लस् श्लेषणक्रीडनयोः इत्यतो लिट् परस्मैपदम्’ ।। ५४ ।।",
  "6055": "बह्वति ।। बहुसत्वगणं सविकं समहाविषमोक्षमहाहिं अवन्तं अयं विषमोक्षमहाः हिमवन्तं अयन् नगं इति पदच्छेदः । विषमोक्षमहाः न विद्यते समो यस्य असौ विषमः असमः स चासौ उक्षा बलीवर्दश्च विषमोक्षः । ‘उक्षा भद्रो बलीवर्दः’ इत्यमरः । तद्वत् महः तेजो यस्य सः विषमोक्षमहाः । ‘महो भवेदुत्सवतेजसोश्च’ इति विश्वः । बलाढ्यवृषभतुल्यः इत्यर्थः । फुल्लदृक् फुल्ले विकसिते दृशौ यस्य स तथोक्तः । ‘फुल्लश्चैते विकसिते’ इत्यमरः । अस्तभयः अस्तं निरस्तं भयं यस्मात् स तथोक्तः । अयन् गच्छन् अयं श्रीमध्वाचार्यः । हिमवन्तं हिमवन्नामकं नगं शैलं ‘शैलवृक्षौ नगावगौ’ इत्यमरः । ऐक्षत ददर्श । ‘ईक्ष दर्शन इत्यतो लङात्मनेपदं ऐक्षत ऐक्षेतां ऐक्षन्त’ । कथंभूतं नगम्,सविकं विभिः पक्षिभिः सहितः सविः सविरेव सविकः तम् । ‘शकुन्तः शकुनिर्विश्च-पतङ्गोवीश्वरोऽन्यथेति’ विश्वः । समहाविषमोक्षमहाहिं महत् अत्युग्रं च तत् विषं गरलं च महाविषं महाविषस्य मोक्षेण विसर्गेण सहिताः समहाविषमोक्षाः महान्तः स्थूलदेहाश्च ते अहयः भुजङ्गाश्च महाहयः समहाविषमोक्षाः महाहयो यस्मिन् स तथोक्तः तम् । ‘भुजङ्गोऽहिर्भुजङ्गमः’ इत्यमरः । बहुसत्वगणं बहूनि च तानि सत्वानि जन्तवश्च बहुसत्वानि । ‘सत्वमस्त्री तु जन्तुषु’ इत्यमरः । बहुसत्वानां सिंहव्याघ्रादीनां प्राणिनां गणं समूहं अवन्तम् रक्षन्तम् वृत्तं तु तोटकम् ‘वद । तोटकमम्बुधि सकारयुतम्’ इत्युक्तेः ।। ५५ ।।",
  "6056": "सुहसितेति ।। तदा गमनकाले । स्वानन्दतीर्थः शोभनश्चासौ आनन्दतीर्थश्च स्वानन्दतीर्थः मध्वः तं धरणीधरं भूधरं हिमवत्पर्वतं दृष्ट्वा । मुररिपुं मुरस्य मुरनामकस्य दैत्यस्य रिपुं शत्रुं हरिं अस्मरत् सस्मार इत्यन्तं कुलकम् । अत्र श्लोकयुग्मे प्रोक्तानि विशेषणानि गिरौ हरौ यथायोग्यं योजनीयानि । तथा हि– कथम्भूतं धरणीधरम् । सुहसितकमलाकरोपगूढं सुहसिताः अत्यन्तं विकसिताश्च ते कमलाकराः सरांसि च ‘पद्माकरस्तटाकोऽस्त्री कासारः सरसी सरः’ इत्यमरः । तैः उपगूढं परिवृतम् । सुजनसुखार्थं सुजनानां पुण्यसंपादनवतां सज्जनानां सुखार्थं सुखप्राप्तये । अनन्तभोगशय्यं भोगाः ृङ्गारादयश्च शय्याः तल्पाश्च भोगशय्याः अनन्ताः अपरिमिताः अविनाशिन्यो वा भोगशय्याः यस्मिन् स तथोक्तः तम् । ‘अनन्तोऽनवधावपि’ इत्यमरः । हिमवत्पर्वतप्रदेशस्य भूस्वर्गत्वात् पुण्यवतां भोगसाधनोऽयमिति भावः । विकसितसुमनोघटागं विकसिताः सुमनसः पुष्पाणि च विकसितसुमनसः । ‘स्त्रियः सुमनसः पुष्पं’ इत्यमरः । विकसितसुमनसां घटा समूहः येषु विकसितसुमनोघटाः अगाः वृक्षाः यस्मिन् स तथोक्तः तम् । ‘अगः शैले द्रुमे भानौ’ इति विश्वः । उच्चं उन्नतम् । ‘उच्चप्रांशून्नतोदग्रोछ्रितास्तुङ्गः’ इत्यमरः । मरकतरत्न-मयस्थलाग्रयशोभं मरकतानि च तानि रत्नानि च मरकतरत्नानि हरिन्मणिनामकानि रत्नानि इत्यर्थः । ‘अश्मगर्भो हरिन्मणिः’ इत्यमरः । मरकतरत्नानि मयाः प्रधानाः येषु तानि मरकतरत्नमयानि । ‘प्राधान्यार्थे विकारार्थे प्राचुर्यार्थे मयट् त्रिधा’ इत्यभिधानम् । तानि च तानि स्थलानि च मरकतरत्नमयस्थलानि तैः अग्रया उत्तमा शोभा कान्तिः यस्य सः तथोक्तः तम् । ‘शोभाभिख्याकान्तिद्युतिश्छविः’ इत्यमरः । इन्द्रनीलमणिमयप्रदेशविशेषैः शोभमानमित्यर्थः । मुरारिपुपक्षे तु,सुहसितकमलाकरोपगूढं शोभमानं हसितं मन्दहासो यस्याः सा सुहसिता च सा कमला लक्ष्मीश्च सुहसितकमला । ‘कमला श्रीर्हरिप्रिया’ इत्यमरः । कमलायाः कराभ्यां हस्ताभ्यां उपगूढं आश्लिष्टं सुजनसुखार्थं सुजनानां सर्वप्राणिनां सुखार्थं हिताय अनन्तभोगशय्यं अनन्तस्य शेषस्य ‘शेषोऽनन्तो वासुकिस्तु’ इत्यमरः । भोगः शरीरम् । ‘भोगः सुखे स्त्र्यादिभृतावहेश्च फणकाययोः’ इत्यमरः । स एव शय्या तल्पः यस्य स तथोक्तः तम् । ‘माधवश्चतुरो मासान् सर्वभूतहिताय वै । स्वापं यास्यति शेषाङ्गे लक्ष्म्या सह जगत्पतिः ।।’ इति वचनात् सर्वभूतहिताय शेषशरीरे शयनं प्रसिद्धम् । विकसितसुमनोघटागं विकसिताः हर्षिताश्च ते सुमनसः देवाश्च विकसितसुमनसः । ‘मालायां पण्डिते पुष्पे देवे सुमनसोऽभिधा’ इति विश्वप्रकाशे । विकसितसुमनसां घटायां समूहे गच्छति तिष्ठतीति विकसितसुमनोघटागं उच्चं सर्वोत्तमम् । मरकतरत्नमयस्थलाग्रयशोभं मरकतरत्नमयस्थलवत् अग्रया उत्तमा शोभा यस्य स तथोक्तः तं मरकतमणिश्याममिति यावत् । पुष्पिताग्रावृत्तं ‘अयुजि नयुगरेफतो यकारो युजि च न जौ जरगाश्च पुष्पिताग्रे’ति तल्लक्षणात् ।। ५६ ।।",
  "6057": "पादोपान्तेति ।। पुनः कथंभूतं धरणीधरम् । पादोपान्तन-मन्महामुनिगणं पादाः प्रत्यन्तपर्वताः तेषां उपान्तेषु समीपेषु नमन्तः नमस्कारं कुर्वन्तः महान्तः श्रेष्ठाश्च ते मुनयः ऋषयश्च महामुनयः पादोपान्तनमन्तश्च ते महामुनयश्च तेषां गणः समूहो यस्मिन् सः तम् । तत्र बहवो मुनयः नमस्कारादिसाधनं कुर्वन्तीति भावः । हेमप्रदीप्ताम्बरं शिखरगतहेम्ना सुवर्णेन प्रदीप्तं प्रकाशितं अम्बरं आकाशं येन स तथोक्तः तम् । श्रीमद्रत्नकलापं श्रीः एषु अस्तीति श्रीमन्ति कान्तिमन्ति,तानि च तानि रत्नानि च श्रीमद्रत्नानि तेषां कलापः समूहः यस्मिन् स तथोक्तः तम् । मुक्ताप्रवालपद्मरागादि-रत्नसमूहोपेतं इत्यर्थः । हाटकैः सुवर्णमयैः । ‘हिरण्यं हेम हाटकं’ इत्यमरः । अग्रयकटकैः अग्रयाः उत्तमाश्च ते कटकाः तैः । विभ्राजितं भासमानम् । सुवनमालोल्लासिनं शोभनानि विकसितानि च तानि वनानि च सुवनानि सुवनानां मालाभिः पङ्क्तिभिः समूहैः इति यावत् । उल्लासी शोभमानः तम् । ‘माला चोन्नतभूर्माला पङ्क्तौ पुष्पादिमालिका’ इति विश्वः । सुन्दरं रमणीयं स्वानन्दाकृतिं स्वानन्दप्रदा आकृतिः आकारो यस्य स तथोक्तः तम् । मुरारिपुपक्षे तु । पादोपान्तनमन्महामुनिगणं पादयोः चरणयोः उपान्ते समीपे नमन्तः प्रह्वीभूताः महतां मुनीनां देवादीनां ज्ञानिनां गणाः समूहाः यस्य स तथोक्तः । सर्वे जनाः हरिपादसन्निधौ प्रह्वीभूताः तिष्ठन्तीति भावः । हेमप्रदीप्ताम्बरं हेमवत् सुवर्णवत् प्रदीप्तं दीप्यमानं अम्बरं वस्त्रं पीताम्बरं यस्य स तथोक्तः तम् । ‘अम्बरं व्योमि्न वाससि’ इत्यमरः । श्रीमद्रत्नकलापं श्रीमतां कान्तिमतां रत्नानां कलापो भूषणं यस्य स तथोक्तः तम् । रत्नखचितालङ्कारोपेतं इत्यर्थः । ‘कलापो भूषणे बर्हे’ इत्यमरः । हाटकैः सुवर्णविकारैः अग्रयकटकैः उत्तमवलयैः करभूषणैः कङ्कणैः इत्यर्थः । विभ्राजितं शोभमानम् । ‘भूभृन्नितम्बवलयचक्रेषु कटकोऽस्त्रियाम्’ इत्यमरः । सुवनमालोल्लासिनं शोभमाना च सा वनमाला वैजयन्तीमाला च तया उल्लासिनं शोभमाननम् सुन्दरं शोभमानम् । स्वानन्दाकृतिं सु निर्दोषश्चासौ आनन्दः सुखं च स एव आकृतिः देहो यस्य स तथोक्तः तम् । हरिगिर्योः शब्दतः सादृश्यात् सदृशपर्वतदर्शनेन सदृशनारायणस्मरणमभूत् इति भावः । वृत्तं तु शार्दूलविक्रीडितम् । ‘सूर्याश्वैर्यदि मः सजौ सततगौः शार्दूलविक्रीडितं’ इति तल्लक्षणात् ।। ५७ ।।\n।। इति श्रीमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां षष्ठः सर्गः ।। ६ ।।\n",
  "7001": "अथेति ।। अथ हिमवत्पर्वतदर्शनानन्तरम् । सकलज्ञः सर्वज्ञः । सः मध्वाचार्यः । हैमवते हिमवत्पर्वतस्य इदं हैमवतं तस्मिन् हिमवत्संबन्धिनि तटान्तरे अन्यत् तटं तटान्तरं तस्मिन् उत्तरपार्श्वे इति यावत् । बदरीषण्डविशेषमण्डितं बदरीणां ‘कर्कन्धूर्बदरीकोली’ इत्यमरः । षण्डैः समूहैः विशेषेण अतिशयेन मण्डितं अलङ्कृतं ‘षण्डः सङ्घात उच्यते’ इति विश्वः । श्रियः रमायाः आश्रयं आवासस्थानं लक्ष्मीसन्निधानोपेतामिति यावत् । विश्रुतं प्रसिद्धम् । ‘प्रतीते प्रथितज्ञातवित्तविज्ञातविश्रुताः’ इत्यमरः । परं उत्तमम् । ‘दूरानात्मोत्तमाः पराः’ इत्यमरः । आश्रमं वेदव्यासस्य आवासस्थानभूतं बदरिकाश्रमं इत्यर्थः । परमाश्रमं परमस्य सर्वोत्तमस्य वेदव्यासस्य आश्रमं परमाश्रमं इति एकं वा पदम् । ददर्श दृष्टवान् । ‘दृशिर् प्रेक्षण इत्यतो लिट् परस्मैपदं ददर्श ददृशतुः ददृशुः’ । सुन्दरीवृत्तं‘विषमे समजागुरुः समे सभरालोऽथ गुरुर्वियोगिनी’ इति तल्लक्षणात् एतत् वृत्तस्य नामापि वैतालीयो वा सुन्दरी वा ।। अस्मिन् सर्गे वेदव्यासस्य वेदव्याससंबद्धाश्रमाणां च सौन्दर्यस्य वर्णनात् प्रायः सुन्दरीवृत्तम् ।। १ ।।",
  "7002": "आश्रममेव वर्णयति हिमेत्यादित्रिभिः श्लोकैः ।। हिमेति ।। यत्र बदरिकाश्रमे । उभये द्विविधाः । विचित्रशाखिनः विचित्राः नानाविधाश्च ते शाखिनश्च विचित्रशाखिनः नानाविधवृक्षाः । ऋगादिनानाशाखावन्तो विप्राश्च उच्यन्ते विचित्र-शाखिपदेन । शाखाः येषां सन्तीति शाखिनः इति विग्रहः । ‘वृक्षो महीरुहः शाखी’ इत्यमरः । एवं वृक्षाः विप्राश्च । अलसन् अशोभन्त । ‘लस विकास इति धातोः लङ् परस्मैपदं अलसत् अलसतां अलसन्’ । यत्रेति यच्छब्दस्य तं आश्रमं ददर्श इति पूर्वश्लोकेन अन्वयः । कथंभूताः वृक्षाः विप्राश्च । हिमवर्षरविप्रभासहाः हिमं नीहारः । ‘अवश्यायस्तु नीहारस्तुषारस्तुहिनं हिमं’ इत्यमरः । वर्षं वृष्टिः । ‘वृष्टिर्वर्षं तद्विघाते’ इत्यमरः । रवेः सूर्यस्य प्रभा आतपः । हिमं च वर्षं च रविप्रभा च हिमवर्षरविप्रभाः ताः सहन्ते क्षमन्ते ते हिमवर्षरविप्रभासहाः वृक्षास्तु हिमादिनिवारकत्वाभावादेव हिमादिसहाः । विप्रास्तु तपस्वित्वात् धैर्येण तत्सहा इति ज्ञेयम् । पृथुसत्रप्रथिताः पृथूनि महन्ति च तानि सत्राणि वनानि यज्ञाश्च पृथुसत्राणि तेषु प्रथिताः प्रसिद्धाः । ‘सत्रमाच्छादने यज्ञे सदा दाने वनेऽपि च’ इत्यमरः । वृक्षाः महावने प्रसिद्धाः । ब्राह्मणास्तु महायज्ञे प्रसिद्धाः । द्विजाश्रयाः द्विजानां पक्षिणां विप्राणां च आश्रयाः आधाराः ‘दन्तविप्राण्डजा द्विजाः’ इत्यमरः । वृक्षाः पक्षिणामाश्रयाः विप्राः ब्राह्मणाश्रयाः । विष्णुपदस्पृशः विष्णुपदं आकाशं स्पृशन्ति ते विष्णुपदस्पृशः वृक्षाः अत्युच्छ्रिताः इति यावत् । ‘वियद्विष्णुपदं वा तु पुंस्याकाशविहायसी’ इत्यमरः । विप्रास्तु विष्णोः पदं स्पृशन्ति स्मरन्ति इति विष्णुपदस्पृशः । अनेन\nश्लोकेन आश्रमे नानाविधाः वृक्षाः ऋग्यजुस्सामादिशाखाध्येतारो विप्राश्च सन्तीति\nउक्तं भवति ।। २ ।।",
  "7003": "श्रवणेति ।। पुनः कथंभूतं आश्रमं श्रवणामृतगीर्गणैः श्रवणयोः कर्णयोः । ‘कर्णशब्दग्रहौ श्रोत्रं श्रुतिः स्त्री श्रवणं श्रवः’ इत्यमरः । अमृतानि अमृततुल्यानि सुखकराणीति यावत् । गिरां ध्वनीनां गणाः समूहाः येषां ते तथोक्ताः तैः । शुकमुख्यैः शुकः शुकाख्यपक्षी मुख्यो येषां ते शुकमुख्याः तैः । शुभपक्षिभिः शोभनाः पक्षाः येषां ते शुभपक्षिणः तैः । ‘गरुत्पक्षच्छदाः पत्रं’ इत्यमरः । द्विजैः विहङ्गैः युतं युक्तम् । पुनः कथंभूतम् श्रवणामृतगीर्गणैः श्रवणयोः अमृतायमानानां गिरां शास्त्रवचनानां गणाः येषां ते । शुकमुख्यैः शुकाचार्यः मुख्यः श्रेष्ठः येषां ते शुकमुख्याः तैः । शुभपक्षिभिः शुभः विष्णु-सम्बन्धित्वेन शोभमानः पक्षः सिद्धान्तः येषां अस्तीति शुभपक्षिणः तैः । द्विजैः मुनिभिः युतम् । पुनः कथंभूतम् । कमलेष्टतमस्थिरान्तरैः कमलं च तत् इष्टतमं अतिप्रियं च अतिप्रियकमलमिति यावत् तस्मिन् स्थिरं निश्चलं अन्तरं मनो येषां ते तथोक्ताः तैः कमलगतमकरन्दोत्सुकैः इत्यर्थः । अमेचकैः मेचकाः श्यामलाः न भवन्तीति अमेचकाः । ‘कालः श्यामलमेचकाः’ इत्यमरः । तैः शुभ्रैः इत्यर्थः । परमैः उत्तमैः । हंसैरपि हंसपक्षि-भिरपि युतम् । ‘हंसास्तु श्वेतगरुतः’ इत्यमरः । अनेन बदरिकाश्रमे बहवः कमलाकराः सन्तीति ध्वन्यते । पुनः कथंभूतम् । कमलेष्टतमस्थिरान्तरैः कमलायाः लक्ष्म्याः इष्टतमः अतिप्रियो हरिः तस्मिन् स्थिरं निश्चलं अन्तरं मनो येषां ते तथोक्ताः तैः । अमेचकैः निर्मलैः त्रिकरणशुद्धैः इति यावत् । परमैर्हंसैरपि सन्यासिभिश्च परमहंसाख्यैः योगिभिः अपि इत्यर्थः । ‘हंसो विहङ्गभेदे स्यादर्के विष्णौ हयान्तरे । निर्लोभनृपतौ योगिमन्त्रभेदे परात्मनि’ इति विश्वः । युतम् । अत्र आश्रमे श्राव्यध्वनिशुकादिपक्षिणः तत्रत्यसरस्सु कमलरसोत्सुक-हंसपक्षिणः सन्ति । तथा वेदशास्त्रप्रवचनश्रवणमननादिव्यापारकारिणः शुकाचार्यादिमुनयः तथा लक्ष्मीपतिं ध्यायन्तः परमहंसाश्च सन्तीति उक्तं भवति ।। ३ ।।",
  "7004": "सुमन इति ।। पुनः कथंभूतम् । सुमनोनिकरेण सुमनसां पुष्पाणां निकरेण स्तोमेन । ‘स्तोमौघनिकरव्रातवारसंघातसञ्चयाः’ इत्यमरः । पूरितं नानाविधपुष्प-समूहपूर्णम् । स्वमनोभीष्टदं ‘स्वातन्त्र्यात् स्व इति प्रोक्त’ इत्युक्तेः परः स्वो हरिरित्युक्तेश्च स्वः भगवान् स्वे भगवति मनः येषां ते स्वमनसः । सुमनोभीष्टदं इति पाठे विष्णुरतत्वेन शोभनं मनो येषां ते सुमनसः भगवद्भक्ता इति यावत् । तेषां अभीष्टं वाञ्छितं ददातीति सुमनोभीष्टदः तम् । अल्पदुर्गमं अल्पैः ज्ञानभक्त्यादिबलरहितैः दुर्गमं गन्तुमशक्यम् । अपरस्परमत्सरप्रजं न विद्यते परस्परं अन्योन्यं मत्सरः शुभद्वेषः येषां ते अपरस्परमत्सराः । ‘मत्सरो हि शुभद्वेषः’ इति विश्वः । अपरस्परमत्सराः प्रजाः जनाः यस्मिन् सः तथोक्तः तम् । ‘प्रजा स्यात् सन्ततौ जने’ इत्यमरः । अच्युतालयं अच्युतस्य वेदव्यासस्य आलयं मन्दिरम् । पुनः कथंभूतम् । सुमनोनिकरेणपूरितं सुमनसां देवानां ‘सुमनः पुष्पमालत्यो-स्त्रिदशे कोविदेऽपि च’ इति विश्वः निकरेण पूरितं पूर्णं स्वमनोभीष्टदं अल्पदुर्गमं अपरस्पर-मत्सरप्रजं अच्युतस्य श्रीनारायणस्य आलयं वैकुण्ठलोकमिव स्थितं ननु ।। ४ ।।",
  "7005": "तमिति ।। गुणसारविदः गुणानां शुभधर्माणां सारं विदन्ति जानन्तीति गुणसारविदः गुणविशेषाभिज्ञाः इत्यर्थः । ऋषयः बदरिकाश्रमस्थाः मुनयः । इमं पूर्वोक्तविशेषणविशिष्टं आश्रमं वेदव्यासाश्रमं प्रविशन्तं प्रवेशं कुर्वन्तं द्व्यधिकत्रिंशदुदारलक्षणं उदाराणां महताम् । ‘उदारोदातृमहतोः’ इत्यमरः । उत्तमपुरुषाणामिति यावत् । लक्षणानि शरीरलक्षणानि षण्णवत्यङ्गुलादीनि द्वाभ्यां अधिका च सा त्रिंशच्च द्व्यधिकत्रिंशत् द्वात्रिंशत्सङ्ख्याकानीत्यर्थः । तावन्ति उदारलक्षणानि यस्य स तथोक्तः । तं श्रीमध्वाचार्यं अवलोक्य दृष्ट्वा । कुतूहलात् कौतुकात्,इति वक्ष्यमाणप्रकारेण अचिन्तयन् आलोचया-मासुः । ‘चिति स्मृत्यां लङ् अचिन्तयत् अचिन्तयतां अचिन्तयन्’ ।। ५ ।।",
  "7006": "कनकेति ।। कनकातुलतालसन्निभः अतुलः असदृशश्चासौ तालः तृणराजाख्यवृक्षश्च अतुलतालः । ‘तृणराजाह्वयस्तालः’ इत्यमरः । कनकः सुवर्णमयश्चासौ अतुलतालश्च कनकातुलतालः तस्य सन्निभः समानः वृत्तपुष्टस्थूलसुवर्णवर्णभुजाद्यवयवोपेतदेह इति भावः । कमलाक्षः कमलवत् अक्षिणी यस्य सः कमलाक्षः । विमलेन्दुसन्मुखः विमलः निष्कलङ्कः षोडशकलापरिपूर्णः स चासौ इन्दुश्चन्द्रमाश्च विमलेन्दुः स इव सत् अभ्यर्हितं दर्शनीयमिति यावत् । मुखं आननं यस्य स तथोक्तः । ‘प्रशस्तेभ्यर्हिते च सत्’ इत्यमरः । गजराजगतिः गजानां करिणां राजा श्रेष्ठः गजराजः तस्य गतिरिव गतिः गमनं यस्य स तथोक्तः । महाभुजः महान्तौ आजानुदीर्घौ भुजौ बाहू यस्य स तथोक्तः । प्रतियान् व्यासं प्रति गच्छन् । अपूर्वपूरुषः अस्माभिः पूर्वं अदृष्टः अपूर्वः अपूर्वश्चासौ पूरुषश्च अपूर्वपूरुषः । अयं कः को नु ।। ६ ।।",
  "7007": "अतिशान्तेति ।। निशाकरः चन्द्रः अतिशान्तवपुः अतिशान्तं सौम्यं वपुः स्वरूपं यस्य स तथोक्तः । दिवाकरः सूर्यः । स्वयं एकान्तखरः एकान्तेन नियमेन खरः तीक्ष्णः । सूर्यः कदापि सौम्यरूपो न भवतीत्यर्थः । ‘तिग्मं तीक्ष्णं खरं तद्वत्’ इत्यमरः । चन्द्रसूर्यादयः एकैकगुणवन्तः । इति अस्मात् हेतोः । ‘इति हेतुप्रकरणे’ इति विश्वः । गुणार्णवाकृतेः गुणार्णवः गुणसागरः स एवाकृतिः आकारो यस्य स तथोक्तः । तस्य अस्य आगच्छतः पुरुषस्य भुवनेषु उपमानं निदर्शनं न लभ्यते न दृश्यते अस्माभिः इति शेषः । ‘डु लभष् प्राप्तावित्यस्मात् कर्मणि लडात्मनेपदम्’ ।। ७ ।।",
  "7008": "परमेति ।। गतश्रमः गतः अपगतः श्रमः मार्गगमनजन्यग्लानिः यस्मात् स तथोक्तः । धीरधीः धीरा निर्भया धीः अन्तःकरणं यस्य स तथोक्तः । विदेशे अहं एकाकी कथं गमिष्ये इति भयरहित इति यावत् । अयं पुरुषः परमाश्रमिणां परमः उत्तमः आश्रमः सन्यासः येषां अस्तीति परमाश्रमिणः तेषां यतीनां चिह्नानि दण्डकमण्डलु-काषायवस्त्रादीनि लक्षणानि । बिभर्ति ननु धत्ते खलु । ‘भृञ् भरणे इत्यतो लट् परस्मैपदं बिभर्ति बिभृतः बिभ्रति’ । मानुषभावविग्रहोऽपि मानुषस्य मनुष्यस्य भावः स्वभावः यस्य सः मानुषभावः । ‘भावः सत्तास्वभावाभिप्रायः’ इत्यमरः । मानुषभावो विग्रहः शरीरं यस्य स तथोक्तः । ‘शरीरं वर्ष्म विग्रहः’ इत्यमरः । तादृशदेहवानपि । नः मुनीनां अस्माकं विपुलं पृथुलं, ‘विशालं पृथुलं महत् बह्वोरुविपुलं’ इत्यमरः,विस्मयं आश्चर्यं आतनोति वर्धयति । ‘आङ् पूर्वात् तनु विस्तार इत्यतो लट् परस्मैपदं तनोति तनुतः तन्वन्ति’ ।। ८ ।।",
  "7009": "चतुरेति ।। अयं पुरुषः । श्रुतिनाथदिदृक्षया श्रुतीनां नाथः वेदव्यासः तस्य दिदृक्षया द्रष्टुमिच्छया । व्रतिरूपः व्रतिनः सन्यासिनः रूपं वेषो यस्य स तथोक्तः सन् । आव्रजन् आगच्छन् । चतुरः सर्वत्र प्रवीणः । चतुराननः चत्वारि आननानि यस्य स तथोक्तः । ‘ब्रह्मा स्वयम्भूश्चतुराननः’ इत्यमरः । स्वयं वा । पवनो वा मुख्यवायुर्वा भवेत् । ‘नभस्वद्वातपवनः’ इत्यमरः । वेदव्यासं द्रष्टुं ब्रह्मा वा स्वयं वायुर्वा यतिस्वरूपं धृत्वा आगच्छतीति अस्माकं प्रतिभातीति भावः । अन्यथा ब्रह्मवाय्वोः अन्यतरो न चेत् अयं निखिलाग्रयलक्ष्मवान् अग्रयाणि उत्तमानि लक्ष्माणि लक्षणानि च । ‘चिह्नं लक्ष्म च लक्षणं’ इत्यमरः । निखिलानि समस्तानि द्वात्रिंशत्सङ्ख्याकानि इति यावत् । अग्रयलक्ष्माणि अस्य सन्तीति निखिलाग्रयलक्ष्म्यवान् । न स्यात् खलु न भवेत् । ब्रह्मवाय्वितरस्य द्वात्रिंशल्लक्षणाभावादिति भावः ।। ९ ।।",
  "7010": "अवलोकितेति ।। कुतूहलाकुलैः कुतूहलेन आश्चर्येण आकुलैः तन्मनस्कैः तैः आश्रमस्थैः मुनिभिः । इति पूर्वोक्तप्रकारेण सञ्चिन्त्य विचार्य । अवलोकित-लक्षणः अवलोकितानि विरिञ्चवाय्वन्यतरज्ञापकत्वेन ज्ञातानि लक्षणानि यस्य स तथोक्तः । अविलम्बगतिः अविलम्बेन शीघ्रेण गतिः यस्य स तथोक्तः । भक्त्यतिशयेन शीघ्रं गच्छन् इति भावः । सः मध्वाचार्यः । आरात् दूरे समीपे वा । आराद्दूरसमीपयोः’ इत्यमरः । सुरपादपोत्तमं सुराणां देवानां पादपवत् पारिजातवृक्षवत् उत्तमं श्रेष्ठं । तरुं बदरीवृक्षं । ‘विटपी पादपस्तरुः’ इत्यमरः । न्यशामयत् दृष्टवान् ‘निपूर्वकात् शम आलोचने इत्यतो लङ् परस्मैपदम्’ ।। १० ।।",
  "7011": "आदिकुलकमेतत् ।। मसृणेति ।। कथंभूतं तरुम् । ईशस्य वेदव्यासस्य । निषेवणाय सेवां कर्तुम् । अन्तिके वेदव्यासस्य समीपे । ‘उपकण्ठान्ति-काभ्यर्णाः’ इत्यमरः । भगवन्तं पूज्यम् । अनन्तं वा अत्र वाशब्दः उपमानार्थः शेषमिव । स्थितं विद्यमानम् । ‘शेषोऽनन्तो वासुकिः’ इत्यमरः । ‘वा विकल्पोपमानयोः’ इत्यमरः । पुनः कथंभूतम् । मसृणत्वचम् मसृणा ललिता कोमला त्वक् चर्म यस्य सः मसृणत्वक् तम् । ‘सुकुमारोऽङ्गविन्यासो मसृणं लालितं स्मृतं’ इत्यभिधानम् । उन्नतं उच्चम् । ततं छत्राकारेण व्याप्य स्थितम् । शेषपक्षे इमानि विशेषणानि योज्यानि । तत्र मसृणत्वचं इत्यस्य उक्त एवार्थः । उन्नतं उत्तमम् । ततं बहुफणैः व्याप्य स्थितम् । पुनः कथंभूतं बहुशाखाफण-सूनरत्नकं बह्व्यश्च ताः शाखाः स्कन्दाश्च बहुशाखाः बहुशाखा एव फणाः बहुशाखाफणेषु सूनान्येव फलानि रत्नानि यस्य स तथोक्तः । ‘सूनं प्रसवपुष्पयोः’ इति विश्वः । प्रसवपुष्पयोः फलपुष्पयोः इति अभिधानार्थः । ‘स्यादुत्पले फले पुष्पे प्रसवो गर्भमोचने’ इत्यमरकोशे प्रसवशब्दस्य फलेऽपि प्रयोगात् प्रसूनं पुष्पफलयोरिति अमरे सूनशब्दपर्या-यप्रसवशब्दस्य फले प्रयोगाच्च शाखानां फलसाम्यं लोहितनीलगौरादिबहुवर्णानां फलानां रत्नसाम्यं ज्ञेयम् । शेषफणाग्रेषु रत्नानि सन्तीति प्रसिद्धमेव । स्फुटायां तु फणाद्वयोरित्य-भिधानात् फणाशब्दः पुल्लिङ्गोऽप्यस्तीति ज्ञेयम् ।। ११ ।।",
  "7012": "अतीेति ।। पुनः कथंभूतम् । पततां पक्षिणाम् । ‘पतत्पातक-पक्षिणोः’ इति विश्वः । अधिपं अधिपतिं गरुडमिव स्थितम् । अतिचित्रविचित्रपत्रिणं अतिचित्राणि अत्याश्चर्याणि विचित्राणि अणुत्वस्थूलत्वादिनानाविधानि पत्राणि पर्णानि अस्मिन् सन्तीति अतिचित्रविचित्रपत्री तम् । ‘पत्रं पलाशं छदनं दलं पर्णं छदः पुमान्’ इत्यमरः । बहुवर्णं बहवो नानाविधाः वर्णाः शुक्लादिरूपाणि यस्य स तथोक्तः तम् । ‘वर्णो द्विजादौ शुक्लादौ’ इत्यमरः । लोहितादिरूपोपेतपत्राढ्यमिति भावः । हरिगोनिवारकं हरेः सूर्यस्य गवां रश्मीनां निवारकं सूर्यकिरणाः तत्र यथा न पतन्ति तथा निबिडच्छायोपेतमिति भावः । मुनिनन्दनं तत्रत्यानां मुनीनां नन्दनं सन्तोषकरम् । इन्दिरापतेः इन्दिरायाः लक्ष्म्याः पत्युः भर्तुः वेदव्यासस्य अधिकेष्टं अधिकं अत्यन्तं इष्टं प्रियम् । गरुडपक्षेऽपि इमानि विशेषणानि योज्यानि । कथंभूतं गरुडं अतिचित्रविचित्रपत्रिणं अतिचित्रे अत्याश्चर्यकरे विचित्रे विविधवर्णे पत्रे पक्षौ अस्य स्त इति अतिचित्रविचित्रपत्री तम् । बहुवर्णं बहवः नानाविधाः वर्णाः शुक्लादयः यस्य सः तथोक्तः तम् । ‘आजानोः स्वर्णवर्णाभ आनाभेः हरिगौरभाः । माणिक्यशोण आकण्ठादाकेशात् हरितप्रभः । नीलकेशो लसन्नीलः’ इति पञ्चवर्णोपेतत्वं गरुडस्य प्रसिद्धमेव । हरिगोनिवारकं हरेः इन्द्रस्य गोः वज्रस्य निवारकं अमृतार्थे गरुडेन इन्द्रवज्रस्य निरस्तत्वादिति भावः । ‘चन्द्रे सूर्ये हये विष्णौ वासवे दर्दुरे यमे । मृगेन्द्रे वानरे वायौ दशस्वपि हरिः स्मृतः’ इति धनञ्जयः । ‘गौः स्वर्गे च वृषे रश्मौ वज्रे चन्द्रमसि स्मृतः’ इति विश्वः । मुनिनन्दनं मुनेः कश्यपऋषेः नन्दनं तनयम् । इन्दिरापतेः लक्ष्मीपतेः नारायणस्य । अधिकेष्टं इष्टतमम् ।। १२ ।।",
  "7013": "अमृतेति ।। पुनः कथंभूतम् । मूर्तं मूर्तिमन्तम् । निगममिव वेदमिव स्थितम् । कथम् अमृतात्ममहाफलप्रदं महान्ति स्थूलानि च तानि फलानि च महाफलानि । अमृतं पीयूषं आत्मा स्वरूपं येषां तानि अमृतात्मानि च तानि महाफलानि च स्वादुतराणीति यावत् । तत्फलास्वादनस्य जरामरणनिवारकत्वात् अमृतस्वरूपत्वं उक्तमिति भावः । तानि प्रकर्षेण ददातीति अमृतात्ममहाफलप्रदः तम् । हरिभक्तिवर्जितैः अवैष्णवैः दुरवापं प्राप्तुमशक्यम् । बदरिकाश्रमस्य अवैष्णवदुर्गमत्वात् वृक्षस्यापि दुर्गमत्वं इति भावः । श्रितसाधुपुराणभारतं साधूनि सात्विकानि च तानि पुराणानि च साधुपुराणानि । साधुपुराणानि च भारतं च साधुपुराणभारतानि । श्रितानि आश्रितानि साधुपुराणभारतानि यस्मिन् स तथोक्तः तम् । वेदपक्षे तु,अमृतात्ममहाफलप्रदं महत् अत्युत्तमं च तत् फलं च महाफलं अमृतं मोक्षः आत्मा स्वरूपं यस्य तत् । नकारान्तनपुंसकलिङ्गम् । मुक्तिरूपं महाफलं प्रददातीति अमृतात्ममहाफलप्रदः तम् । वेदार्थविचारपूर्वकं हरिस्वरूपज्ञानेन हि मोक्षो भवतीति प्रसिद्धम् । एवं हरिभक्तिवर्जितैः अवैष्णवैः । दुरवापं प्राप्तुमयोग्यम् । ‘अवैष्णवस्य वेदेऽपि ह्यधिकारो न विद्यते’ इति वचनात् । श्रितसाधुपुराणभारतं साधूनि प्रमाणभूतानि पुराणानि भारतं च श्रितानि वेदार्थनिर्णायकत्वेन आश्रितानि साधुपुराण-भारतानि येन स तथोक्तः तम् । ‘इतिहासपुराणाभ्यां वेदं समुपबृंहयेत्’ इति वचनात् । उरुशाखिनं उरवः बहवः शाखाः ऐतरेयशाकलबाष्कलपैङ्गिकाठकाद्याः अवान्तरभेदाः अस्य सन्तीति उरुशाखी तम् ।। १३ ।।",
  "7014": "अथेति ।। अथ वृक्षदर्शनानन्तरम् । अनन्तधीः अनन्ता अपरिमिता पूर्णा इति यावत्,धीः बुद्धिः यस्य स तथोक्तः । सः मध्वाचार्यः तस्य बदरीवृक्षस्य सुविशाले अतिविस्तृते विमले संमार्जनोपलेपादिना निर्मले अत एव मनोहरे सुन्दरे वेदिकान्तरे वेदिकायाः वितर्दिकायाः । ‘स्याद्वितर्दिस्तु वेदिका’ इत्यमरः । भूम्यपेक्षया किञ्चित् उच्चं निबद्धा भूमिः वेदिका इत्युच्यते । अन्तरे मध्ये तापसोत्तमान् मुनिश्रेष्ठान् । ‘तपस्वी तापसः पारिकाङ्क्षी वाचंयमो मुनिः’ इत्यमरः । अवलोकितवान् दृष्टवान् । कुत्र कानिव । दिवि स्वर्गे । ‘सुरलोको द्योदिवौ द्वे’ इत्यमरः । देवानिव ।। १४ ।।",
  "7015": "अपीति ।। कथंभूतान् तापसोत्तमान् । गतसंख्यान् गता संख्या येभ्यः ते तथोक्ताः तान् बहून् इत्यर्थः । सप्ततया प्ताभिः जटाभिः सहिताः सप्ताः सप्तानां भावः सप्तता तया जटासहितत्वेनेति यावत् । विराजितान् शोभमानान् । प्ताशब्दस्य जटार्थकत्वं ‘सप्ताः सप्ताश्वनुन्नारुणकिरणसमाः पातु बिभ्रत्त्त्रिनेत्रः’ इति प्रयोगात् सिद्धम् । सप्ताश्वेन सूर्येण नुन्नस्य प्रेरितस्य अरुणस्य सूर्यसारथेः किरणानां रश्मीनां समाः सदृशाः लोहिता इति यावत् । प्ताः जटाः बिभ्रत् सः त्रिनेत्रः पातु इति प्रयोगवाक्यार्थः । गुणिनः गुणाः ज्ञानभक्त्यादिगुणाः येषु सन्तीति तान् । गुणोज्खितान् गुणैः सत्वादिभिः उज्खितान् रहितान् । यद्वा गुणिनः गुणः सूत्रं यज्ञोपवीतमिति यावत्,तत् एषां अस्तीति गुणिनः यज्ञोपवीतधारिणः ब्रह्मचर्यादिवानप्रस्थान्तानिति यावत् । गुणोज्खितान् गुणेन यज्ञोपवीतेन उज्खितान् रहितान् परमहंसानिति यावत् । मन्युमदादिवर्जितान् मन्युः क्रोधः ‘मन्युः क्रोधे क्रतौ दैन्ये’ इति रत्नमाला । मदो गर्वः । ‘मदो रेतसि कस्तूर्यां गर्वे हर्षेभदानयोः’ इति विश्वः । मन्युश्च मदश्च मन्युमदौ तौ आदी येषां ते तैः मन्युमदादिभिः अरिषड्वर्गैः वर्जितान् रहितान् । गतभोगान् गतः विषयभोगः एभ्यः तान् निराहारानित्यर्थः । सदा पवनाशनान् पवनः वायुः अशनं येषां ते पवनाशनाः तान् । अपिशब्दो विशेषणसमुच्चये । अत्राश्रमे ब्रह्मचारिणः गृहस्थाः वानप्रस्थाः यतयश्चेति चतुराश्रमिणोऽपि सन्ति । ते च बहवः सर्वेऽपि जटाधारिणश्च विष्णुभक्तिज्ञानादिगुणवन्तः केवलसात्विकाः क्रोधादिरहिताः विरक्ताः वाय्वाहाराः इत्युक्तं भवति । अत्र गतसंख्यापदस्य सप्ततया विराजितपदस्य विरोधः सङ्ख्यारहितेषु सप्तत्वस्य विरुद्धत्वात् । गुणवतां गुणरहितत्वस्य विरोधः । पवनाशनाः सर्पाः भोगशब्दः सर्पशरीरफणोभयवाचकः । तथा च सर्पाणां फणारहितत्वं शरीरराहित्यं विरुद्धम् । यद्वा गतभोगशब्देन आहारराहित्यं उच्यते । पवनाशनशब्देन आहारयुक्तत्वं उच्यते । तथा च आहारवतः आहाररहितत्वं विरुद्धमेव । शब्दत एव विरोधात् अर्थतो विरोधाभावात् विरोधाभासालङ्कारो द्रष्टव्यः । द्वितीयः अपिशब्दः विरोधाभासालङ्कारार्थः । ‘आकूतिं रुचये प्रादात् अपि भ्रातृमतीं नृपः’ इति चतुर्थस्कान्धभागवतश्लोकव्याख्याने उक्तत्वात् ।। १५ ।।",
  "7016": "मुनीति ।। परिपूर्णप्रमतिः परिपूर्णा संपूर्णा प्रमतिः यथार्थज्ञानं यस्य स तथोक्तः श्रीपूर्णप्रज्ञाचार्यः । इह वेदिकायां मुनिमण्डलमध्यवर्तिनं मुनीनां मण्डलस्य समूहस्य मध्ये वर्तिनं उपविष्टम् । त्रिजगन्मण्डलमण्डनायितं त्रीणि च तानि जगन्ति च त्रिजगन्ति त्रिजगतां मण्डलस्य मण्डनायितं भूषणायितं सत्यवतीसुतं सत्यवत्याः सुतं नन्दनं हरिं वेदव्यासं समैक्षत दृष्टवान् ।। १६ ।।",
  "7017": "निजेति ।। असौ मध्वाचार्यः । अतिनिर्मले अत्यन्तं रागादि-मलरहिते निजहृत्कमले हृदेव मन एव कमलं निजं च तत् हृत्कमलं च तस्मिन् स्वमनसि साधु सम्यक् सततं अनारतं तं श्रीवेदव्यासं पुनः वारं वारं निशामयन्नपि प्रेक्षन्नपि । पुनः नवं नूतनं ‘नवीनो नूतनो नवः’ इत्यमरः । अवलोक्य विस्मितः आश्चर्ययुक्तः सन् इति वक्ष्यमाणप्रकारेण अचिन्तयत् दध्यौ । ‘चिति स्मृत्यां लङ् परस्मैपदम्’ ।। १७ ।।",
  "7018": "चिन्ताप्रकारमेवाह अगणेयेत्यादिना ।। सत्यवती वेदव्यासस्य माता । विधिना ब्रह्मणा । ‘विधाता विश्वसृडि्वधिः’ इत्यमरः । अनुसृतं अवताराय प्रार्थितं यं वेदव्यासं पराशरात् अत्र भुवि सुषुवे प्रासूत । ‘षूङ् प्राणिगर्भविमोचन इति धातोः लिडात्मनेपदम्’ । किल इति अपरमार्थे । वस्तुतो जन्ममरणरहितत्वात् सः हर्यवतारभूतः एषः पुरोवर्ती सत्यवतीसुतः केवलं साक्षात् नारायणः । हि प्रसिद्धम् । कथंभूतः,अगणेयगुणार्णवः गणयितुं शक्याः गणेयाः न गणेयाः अगणेयाः अगणेयाश्च ते गुणाश्च अगणेयगुणाः तैः अर्णवः समुद्रः । ‘गणनीये तु गणेयं संख्याते गणितं’ इत्यमरः । अमलः निर्दोषः ।। १८ ।।",
  "7019": "धवल इति ।। धवले निर्मले अस्य वेदव्यासस्य मनःपयोनिधौ मन एव पयोनिधिः क्षीरसमुद्रः तस्मिन् । सदनुक्रोशगिरीन्द्रलोलिते सत्सु सज्जनेषु अनुक्रोशः दया । ‘कृपा दयानुकम्पा स्यादनुक्रोशः’ इत्यमरः । सदनुक्रोश एव गिरीन्द्रः पर्वतश्रेष्ठः सदनुक्रोशगिरीन्द्रेण लोलिते मथिते सति तस्मात् मनोलक्षणक्षीरसमुद्रात् दैत्यरिपोः दैत्यानां कल्याद्यसुराणां रिपोः वैरिणः वेदव्यासस्य दयिता प्रिया त्रयीमयी वेदात्मिका सुन्दरी रमणी लक्ष्मीः इत्यर्थः । प्रकटीभवति स्म । स्म अतीते । प्रादुरभूत् इत्यर्थः । यथा क्षीरसमुद्रे मन्दरपर्वतेन मथिते सति तस्मात् समुद्रात् भगवद्दयिता रमा प्रादुर्बभूव तद्वत् सज्जनकृपो-न्मथितात् वेदव्यासमनसः वेदविद्या प्रादुर्बभूव । सज्जनेषु दयां कृत्वा वेदव्यासः उत्सन्नान् वेदान् व्यक्तीचकार इति भावः ।। १९ ।।",
  "7020": "इत इति ।। इत एव अस्मात् श्रीवेदव्यासादेव । समहाभारत-पारिजातके महाभारतमेव पारिजातकः पारिजाताख्यवृक्षः तेन सहिते पुराणगौरगौ गौराः शुभ्राः गावः किरणाः यस्य सः गौरगुः पुराणान्येव गौरगुः चन्द्रः तस्मिन् जातवति सति प्रवरं निर्णायकशास्त्रोत्तमम् । स्वयं सूत्रगणामृतं सूत्राणां गण एव अमृतं सुधा । व्यजायत प्रादुर्बभूव । ‘जनी प्रादुर्भावे इत्यतो लङात्मनेपदं अजायत अजायेतां अजायन्त’ । यथा क्षीरनिधेः पारिजातवृक्षचन्द्रोत्पत्यनन्तरं अमृतं जातं एवं भारतपुराणोत्पत्यनन्तरं ब्रह्मसूत्रमपि वेदव्यासात् जातमिति भावः । अशेषपुरुषार्थप्रदत्वेन भारतपारिजातयोः साम्यं पदार्थप्रदर्शकत्वेन पुराणचन्द्रयोः साम्यं जरामरणनाशकत्वेन सूत्रामृतयोः साम्यं द्रष्टव्यम् ।। २० ।।",
  "7021": "निरवग्रहमिति ।। चारुगीः चार्व्यः मनोहराः गिरः वचनानि यस्य स तथोक्तः हितोपदेशक इति यावत् । एषः श्रीवेदव्यासः । पाण्डुसुतादिसज्जने पाण्डोः पाण्डुचक्रवर्तिनः सुताः धर्मभीमादयः त एव आदयो यस्य सः पाण्डुसुतादिः । संश्चासौ जनश्च सज्जनः पाण्डुसुतादिश्चासौ सज्जनश्च तस्मिन् । निरवग्रहं अनवकुण्ठितं उर्वनुग्रहं महाप्रसादं विदधत् कुर्वन् । संविदां ज्ञानिनां ‘प्रेक्षोपलब्धिश्चित्संवित्’ इत्यमरः । विषयभेदात् बहुवचनम् । अवनाय संरक्षणाय अवनौ भूम्याम् । ‘अवनिर्मेदिनी मही’ इत्यमरः । सुचिराय बहुकालम् । ‘चिराय चिररात्राय चिरस्याद्याश्चिरार्थकाः’ इत्यमरः । चचार सञ्चारं कृतवान् । ‘चर गतिभक्षणयोः इति धातोः लिट् परस्मैपदम्’ ।। २१ ।।",
  "7022": "अधुनेति ।। अधुना इदानीं । इमं आश्रमं बदरिकाश्रमम् । आवसन् । भगवान् पूर्णैश्वर्यादिषड्गुणवान् वेदव्यासः । कलिकालवृत्तये कलेः कालः तस्य वृत्तये प्रवृत्यर्थं क्षणदानुवृत्तये रात्रिप्रवृत्यर्थं सवितेव सूर्य इव । जनदृग्विषयत्वं जनानां दृष्टिगोचरत्व मत्यजत् त्यक्तवान् । स्वस्मिन् भुवि चरति सति कलियुगधर्माः न प्रवर्तेरन् । अतः कलिधर्मप्रवृत्यर्थं इदानीं वेदव्यासः अदृश्यो भूत्वा अस्मिन् आश्रमे वसति । यथा सूर्यः रात्रिप्रवृत्यर्थं अस्तं गच्छति तथेति भावः । ‘निशा निशीथिनी रात्रिस्त्रियामा क्षणदा क्षपा’ इत्यमरः ।। २२ ।।",
  "7023": "तदिति ।। मया तत् जनादृश्यम् । इदं पुरोवर्ति । अस्य वेदव्यासस्य । वपुः शरीरं दृश्यते मया अपरोक्षीक्रियते । ‘दृशिर् प्रेक्षण इत्यतः कर्मणि लट् आत्मनेपदम्’ । कथंभूतं वपुः । दलितेन्दीवरसुन्दरद्युति दलितं विकसितं च तत् इन्दीवरं च नीलोत्पलं च इन्दीवरवत् सुन्दरा द्युतिः कान्तिः यस्य तत् दलितेन्दीवरसुन्दरद्युति । परमाजिनयोगपीठगं परमं उत्तमं च तत् अजिनं कृष्णचर्म च । ‘अजिनं चर्म कृत्तिः स्त्री’ इत्यमरः । योगस्य ध्यानस्य ‘योगः सन्नहनोपायध्यानसङ्गतियुक्तिषु’ इत्यमरः पीठं आसनम् । ‘विष्टरं पीठमासनं’ इत्यमरः । परमाजिनं च तत् योगपीठं च तत् गच्छति तिष्ठति इति योगपीठगं कृष्णाजिने उपविष्टमिति यावत् । मम चेतोनयनाभिनन्दनं चेतः हृदयं नयनं लोचनं च तयोः अभितः सम्यक् नन्दनं सन्तोषकरम् ।। २३ ।।",
  "7024": "अगणेयगुणैरिति ।। इदं दृश्यमानं वपुः अगणेयगुणैः अगणेयाः गणयितुमशक्याः गुणाः धर्माः येषां ते अगणेयगुणाः तैः । ज्ञानस्य अतीतत्वादिसर्व-विषयकत्त्वादि,आनन्दस्य दुःखामिश्रितत्वादि,शक्तेः अप्रतिहतत्वादि एवं ज्ञानानन्दद्या-नन्तगुणानामपि अनन्ताः धर्माः सन्तीति बोध्यम् । परिपूर्णागणितात्मसद्गुणैः परिपूर्णाः एकैकशः सर्वत्र सत्याश्च ते अगणिताः अपरिमिताश्च ते आत्मानः स्वरूपभूताश्च ते सन्तः उत्पत्तिनाशादिदोषरहिताश्च ते गुणाः ज्ञानानन्दादिकल्याणधर्माश्च तैः । सुपूरितं अत्यन्त-पूर्णम् । अस्तसमस्तदूषणं अस्तानि अस्पृष्टानि समस्तानि दूषणानि शास्त्रोक्तशरीरदूषणानि यस्य तत् तथोक्तम् । द्वात्रिंशल्लक्षणोपेतत्वादिति भावः । केवलं जडामिश्रम् । सचिदा-नन्दमयं चिता ज्ञानेन सहितः सचित् स चासौ आनन्दश्च सचिदानन्दः मयः स्वरूपं यस्य तत्तथोक्तम् । हि प्रसिद्धम् ।। २४ ।।",
  "7025": "एवं शरीरं वर्णयित्वा इदानीं पादधूलिमारभ्य जटापर्यन्तं वर्णयति मध्वाचार्यः कमलेत्यादिभिः श्लोकैः ।। अहं अस्य वेदव्यासस्य । पदपद्मरजः पदे चरणे एव पद्मे तयोः रजः रेणुः मुहुः पुनः पुनः शिरसा वहामि धरामि । हन्त हर्षे । ‘वह प्रापणे इत्यतो लट् परस्मैपदं वहामि वहावः वहामः’ । कथंभूतं रजः कमलाकमलासनानिलैः कमला श्रीः । ‘कमला श्रीर्हरिप्रिया’ इत्यमरः । कमलासनः विरिञ्चः । ‘विरिञ्चः कमलासनः’ इत्यमरः । अनिलो मुख्यवायुः । कमला च कमलासनश्च अनिलश्च कमलाकमलासनानिलाः तैः । विहगाहीन्द्रशिवेन्द्रपूर्वकैः विहगाः खगाः । ‘खगे विहङ्गविहगविहङ्गमविहायसः’ इत्यमरः । अहयः भुजङ्गाः । विहगाश्च अहयश्च विहगाहयः विहगाहीनां इन्द्रौ स्वामिनौ । तत्र विहगेन्द्रो गरुडः अहीन्द्रः शेषः विहगाहीन्द्रौ गरुडशेषौ च शिवः महेश्वरः इन्द्रः देवेन्द्रश्च विहगाहीन्द्रशिवेन्द्राः त एव पूर्वकाः आदयो येषां ते तथोक्ताः तैः । देवैः इति शेषः । शिरसा मूर्ध्ना धारितं धृतम् ।। २५ ।।",
  "7026": "प्रणमामीति ।। अहं विभोः वेदव्यासस्य । पदद्वयं पदयोः द्वयं प्रणमामि नमस्करोमि । कथंभूतम् ध्वजवज्राङ्कुशपद्मचिन्हवत् ध्वजश्च वज्रश्च अङ्कुशश्च पद्मं च ध्वजवज्राङ्कुशपद्मानि एतत् संज्ञिकानि चिह्नानि रेखारूपलक्षणानि अस्मिन् सन्तीति ध्वजवज्राङ्कुशपद्मचिन्हवत् । नायं वतिः किन्तु मतुप् । ध्वजादिरेखोपेतमित्यर्थः । पुनः कथं भूतम् । स्वयम् स्वत एव अरुणं लोहितम् निजमानसरागपीडनात् निजानां आत्मीयानां भक्तानां मनसि विद्यमानः मानसः स चासौ रागः अनुरागः विषयाकाङ्क्षेति यावत् तेन पीडनात् मर्दनात् । अरुणीभूतमिव भगवच्चरणारविन्दं अपरोक्षीकुर्वतां भक्तानां मनसि रागो वर्तते । ‘रसोऽप्यस्य परं दृष्टा निवर्तते’ इति वचनात् । रसो राग इति तद्भाष्ये व्याख्यानात् । लोके गैरिकादिलोहितपदार्थस्य पादाभ्यां आक्रम्य मर्दनेन पादतलयोः लोहितत्वं भवति यथा तथा भक्तमानसरागस्य पादाभ्यां मर्दनात् भगवत्पादतलयोरपि रागः प्राप्तः इति मे प्रतर्कः इति मध्वाचार्यः स्वत एव लोहितयोरपि पादयोः नैमित्तिकलौहित्यं उत्प्रेक्षत इति भावः । रागशब्दस्य इत्थं अनुरागलोहितोभयार्थकत्वात् रागाक्रमणेन रागप्राप्तिः इति शब्दसाम्यात् एवं उत्प्रेक्षा ।। २६ ।।",
  "7027": "नन्विति ।। नखराः वेदव्यासपादनखाः । ‘पुनर्भवः कररुहो नखोऽस्त्री नखरोऽस्त्रियां’ इत्यमरः । नवं नूतनं उद्यन्तमिति यावत् । रविं सूर्यं विजयन्ते ननु अतिक्रमन्ति हि । ‘विपूर्वात् जि जय इत्यतो लट् आत्मनेपदम्’ । कथम्,केवलमेव मुख्यतः एव योगवृत्त्येति यावत् । वैष्णवं विष्णोः वेदव्यासस्य इदं वैष्णवं विष्णुसंबन्धि पदं चरणं श्रितवन्तः रविस्तु रूढिमात्रेण विष्णुपदाभिधं आकाशं आश्रितः । आत्मरोचिषा आत्मनां स्वेषां रोचिषा दीप्त्या । उभयस्य द्विविधस्यापि तमसः अन्धकारस्य अज्ञानस्येति भावः । नाशकाः संहारकाः । रविस्तु बाह्यमेव तमो निराकरोति । अतः सूर्यापेक्षया उत्कर्षस्य सत्वात् विजयन्त इति उपपन्नम् । नवं रविं इत्युक्त्या नखानां अरुणकान्तिमत्वं उक्तं भवति ।। २७ ।।",
  "7028": "सुकुमारेति ।। सुकुमारतलाङ्गुलीमतोः तले पादाधोभागौ च अङ्गुल्यः पदाङ्गुल्यश्च तलाङ्गुल्यः । सुकुमाराः कोमलाश्च ताः तलाङ्गुल्यश्च अनयोः सन्तीति सुकुमारतलाङ्गुलीमती तयोः । ‘सुकुमारन्तु कोमलं मृदुलं मृदु’ इत्यमरः । ‘तलं स्वरूपा-धरयोः’ इति विश्वः । निगूढगुल्फयोः निगूढौ संबद्धौ गुल्फौ पादग्रन्थी ययोः ते निगूढगुल्फे तयोः ‘तद्ग्रन्थी घुटिके गुल्फौ’ इत्यमरः । अस्य वेदव्यासस्य । पदयोः चरणयोः । इतरेतरं अन्योन्यं विना दक्षिणपादस्य सव्यपादं विना सव्यपादस्य दक्षिणपादं विना इति भावः । उपमानं दृष्टान्तः । कविवर्यैः कविश्रेष्ठैः । न दृश्यते न लभ्यते । अहो आश्चर्यं असदृशत्वं पादयोः इति भावः । ‘दृशिर् प्रेक्षण इत्यतः कर्मणि लट् आत्मनेपदम्’ ।। २८ ।।",
  "7029": "उचितामिति ।। अदः तत् विभुजङ्गायुगलं विभोः वेदव्यासस्य जङ्घे गुल्फादारभ्य उपरितनं जानुमण्डलपर्यन्तं अङ्गं जङ्घा इत्युच्यते । ‘जङ्घा तु प्रसृता जानु’ इत्यमरः । तयोः युगलं युग्मं भजतः दर्शनस्मरणादिना सेवमानान् पुरुषान् अधिकारिणः । अत्र च सरूपतां सारूप्यं स्वसादृश्यं भाजयति प्रापयति । कथंभूतम् क्रमात् उचितां गुल्फादूर्ध्वं जानुपर्यन्तं च क्रमेण योग्यां गुरुतां स्थूलतां दधत् बिभ्रत् शुचि निर्दोषम् । ‘शुचिः शुद्धेऽनुपहते’ इति विश्वः । तेजस्वि तेजः अस्यास्तीति तेजस्वि उज्वलम् । सुवृत्तं सम्यक् वर्तुलं उत्तमं श्रेष्ठं श्रीवेदव्यासजङ्गायुगलं यथा शुचि,क्रमेण गुरु,सुवृत्तं च तेजोयुक्तं उत्तमं च,तथा तदुपासकाः पुरुषाः अपि शुचयः निर्दोषाः,क्रमेण स्वावरेषु गुरवः उपदेशकर्तारः । सुवृत्ताः शोभनं वृत्तं आचारः येषां ते सुवृत्ताः । ‘वृत्तं पद्ये चरित्रे त्रिषु’इत्यमरः । तेजस्विनः ब्रह्मवर्चस्विनः उत्तमाः ज्ञानभक्त्यादिगुणैः उत्तमाश्च भवन्तीति भावः । अत्रापि सारूप्यं ददाति किं मुक्तानामिति चशब्दार्थः । ‘भज सेवायां इत्यतोे णिजन्तात् लट् परस्मैपदम्’ ।। २९ ।।",
  "7030": "अचलेति ।। वरकक्ष्या वरा उत्तमा च सा कक्ष्या मध्यबन्धनभूता च वरकक्ष्या । ‘कक्ष्या प्रकोष्ठे हर्म्यादेः काञ्च्यां मध्येभबन्धने’ इत्यमरः । यद्यपि कक्ष्याशब्दः गजमध्यबन्धनस्य सञ्ज्ञा । तथापि अत्र मध्यबन्धनमात्रविवक्षया प्रयुक्तः इति ज्ञेयम् । अचलासनयोगपट्टिका अचलासनस्य योगपट्टिका ध्यानकाले अचलं यथा स्यात् तथोपवेशनाय कृतः जानुभ्यां सह मध्यबन्धनभूतः चतुरङ्गुलविस्तीर्णः कश्चन पदार्थः योगपट्टिकेत्युच्यते । योगस्य ध्यानस्य पट्टिकेति तादृश्या योगपट्टिकया मध्यबन्धने कृते स्थिरासनत्वं भवतीति एवं मध्यबन्धनभूतयोगपट्टिका । हरिं वेदव्यासं परितः समन्ततः । हरेः वेदव्यासस्य समन्तादपि इत्यर्थः । अनिशं सततं स्फुरन्ती शोभमाना सती । धन्यतमा पुण्यतमा पुण्यवती । ‘सुकृती पुण्यवान् धन्यः’ इत्यमरः । इति मे मतिः निश्चयः । कथंभूतं हरिम् । सकृत् एकवारम् । ‘सकृत्सहैकवारे’ इत्यमरः । आप्तं प्राप्तमपि । इष्टदं अभीष्टप्रदं पुंसां सकृत् भगवत्प्राप्त्या अभीष्टप्राप्तिश्च भवति । योगपट्टिका तु निरन्तरं भगवन्तं प्राप्य स्फुरति अतः धन्यतमेति मे मतिः । अहो एतद्योगपट्टिकायाः भाग्यमिति भावः ।। ३० ।।",
  "7031": "रुचिरेणेति ।। परमोरुनितम्बसङ्गिना ऊरुः सक्थि । ‘सक्थि क्लीबे पुमानूरुः इत्यमरः । नितम्बः कटिः ऊरुश्च नितम्बश्च ऊरुनितम्बौ परमस्य वेदव्यासस्य ऊरुनितम्बौ परमोरुनितम्बौ तयोः सङ्गः योगः अस्यास्तीति परमोरुनितम्बसङ्गी तेन । रुचिरेण मनोहरेण । रुचिराजद्युतिचारुरोचिषा रुचीनां प्रभानां राजा रुचिराजः सूर्यः तस्य द्युतिवत् दीप्तिवत् चारु मनोहरं रोचिः कान्तिः यस्य तत् रुचिराजद्युतिचारुरोचिः तेन । ‘स्युः प्रभारुग्रुचिस्त्विड् भा भाश्छविद्युतिदीप्तयः’ इत्यमरः । ‘सुन्दरं रुचिरं चारु’ इति च । वरेण उत्तमेन चर्मणा कृष्णाजिनेन । परमाश्चर्यतया परमं अत्यन्तं आश्चर्यं परमाश्चर्यस्य भावः परमाश्चर्यता तया । विराज्यते दीप्यते । राजृ दीप्तावित्यतो भावे लट् आत्मनेपदम्’ । वेदव्यासोपविष्टं कृष्णाजिनं अत्यपूर्वतया शोभत इति भावः ।। ३१ ।।",
  "7032": "तन्विति ।। वारिजनाभः वारिजं पद्मं नाभौ यस्य स तथोक्तः वेदव्यासः । तनुनिम्नसुनाभिशोभिते तनुः सूक्ष्मा । ‘स्तोकाल्पक्षुल्लकाः सूक्ष्मं श्लक्ष्णं दभ्रं कृशं तनु’ इत्यमरः । निम्ना गभीरा । ‘निम्नं गभीरं गम्भीरम्’ इत्यमरः । तनुश्च सा निम्ना च सा सुनाभिश्च तनुनिम्नसुनाभिः तया शोभिते शोभमाने वलिभे वलिभिः रेखाभिः भा कान्तिः यस्य तत् तस्मिन् वलिभे वलित्रयाङ्किते इति यावत् । प्रतनौ अत्यल्पे अतिसुन्दरे मृदौ कोमले अस्मिन् दृश्यमाने उदरे स्वजठरे अण्डमण्डलं ब्रह्माण्डमण्डलात्मकं जगत् आदधे सम्यक् दधार । कोमले अत्यल्पे उदरे अतिस्थूलब्रह्माण्डधारणं अतिचित्रमिति भावः । ‘डु धाञ् धारणपोषणयोः लिट् आत्मनेपदं दधे दधाते दधिरे’ ।। ३२ ।।",
  "7033": "हृदय इति ।। मुनिवंशशेखरः मुनेः वसिष्ठस्य वंशस्य अन्वयस्य शेखरः शिखाभूतः वेदव्यासः । कृतसज्जनोदये कृतः सज्जनानां उदयः अभ्युदयः सम्पत् येन तत् तथोक्तं तस्मिन् । सुविशाले अतिविस्तृते हृदये त्रयीमयं वेदमयं वेदात्मकं उभयं द्विविधं विमलं स्वच्छं उत्तमं श्रेष्ठं ब्रह्मसुसूत्रं शोभनं ब्रह्मसूत्रं वहति धत्ते । ‘वह प्रापण इति धातोः लट् परस्मैपदम्’ । बह्वर्थविषयीकारात् हृदयान्तः वेदार्थनिर्णायकब्रह्मसूत्रं वहति । हृदयबहिः विस्तीर्णे वक्षसि वेदाभिमानिदेवाभिमन्यमानयज्ञोपवीतं वहतीति भावः ।। ३३ ।।",
  "7034": "असम इति ।। विधिः ब्रह्मा वेदव्यासेनेति शेषः । निजताते स्वकीयजनके । ‘तातस्तु जनकः पिता’ इत्यमरः श्रीमन्नारायणे । असमे न विद्यते समः सदृशः यस्य स तथोक्तः तस्मिन् । अनधिके न विद्यते अधिकः उत्तमः यस्मात् स तथोक्तः तस्मिन् । सुसाधिते व्यासेन ‘नास्ति नारायणसमं न भूतं न भविष्यति’ इति श्लोकं पत्रे विलिख्य सर्वान् प्रति सम्यक् साधिते सति नारायणस्य अधिकः समो वा नास्तीति एवं साधिते सतीति यावत् । अस्मै वेदव्यासाय । त्रिजगज्जयध्वजं त्रीणि च तानि जगन्ति च त्रिजगन्ति त्रिजगतां जयः तस्मिन् ध्वजं ध्वजायमानम् । गलसङ्गि गले कण्ठे । ‘कण्ठो गलोऽथ ग्रीवायां’ इत्यमरः । सङ्गि सङ्गो अस्यास्तीति सङ्गि कण्ठालङ्कारभूतं तादृशं भूषणं कौस्तुभरत्नं प्रददौ । कथंभूतं रविराशिदीधिति रवीनां सूर्याणां राशिः पुञ्जः रविराशेः दीधितयः इव मरीचयः इव दीधितयः यस्य तत्तथोक्तम् । ‘सहस्रार्थान् ऋषीनेको यौगपद्येन पृच्छतः । सहस्नोत्तरदानेन युगपत् पर्यतोषयत्’ इति वचनात् जगज्जयः प्रसिद्धः । वेदव्यासः गले कौस्तुभमणिं धत्ते । तत्र उत्प्रेक्षते,वेदव्यासेन तत्तद्वादिकृतपूर्वपक्षनिरासपूर्वकं श्रीनारायणस्य सर्वोत्तमत्वं ‘नास्ति नारायणेति’ श्लोकं पत्रावलंबितं कृत्वा प्रसाध्य सार्वज्ञे संपादिते सति सभापतिस्थानीयो ब्रह्मा सर्वजयज्ञापकं स्वाभिमन्यमानं कौस्तुभमणिं वेदव्यासस्य बहुमानत्वेन बबन्ध इति मे मतिः इति । ‘डु दाञ् दान इत्यतो लिट् परस्मैपदं ददौ ददतुः ददुः’ ।। ३४ ।।",
  "7035": "अरीति ।। अरिवारिजलक्षणोल्लसत्सुकुमारारुणपाणिपद्मयोः अरिः चक्रं ‘अरिः पुमांश्चक्रवाके रिपौ चक्रे तु न द्वयं’ इत्यमरः । वारिजः शङ्खः । ‘अब्जौ शङ्ख शशाङ्कौ च’ इत्यमरः । अरिश्च वारिजश्च अरिवारिजौ अरिवारिजयोः लक्षणे रेखारूपचिह्ने ताभ्यां उल्लसती । पाणी करतले एव पद्मे नलिने पाणिपद्मे चक्राकारशङ्खाकाररेखाभ्यां शोभमाने इति यावत् । सुकुमारे कोमले च अरुणे रक्तवर्णे च ते पाणिपद्मे च । अरिवारिजलक्षणोल्लसती सुकुमारारुणपाणिपद्मे ययोः तौ तथोक्तौ तयोः अनयोः । पृथुपीवरवृत्तहस्तयोः पृथू स्थूलौ च तौ पीवरौ पुष्टौ च तौ वृत्तौ वर्तुलौ च तौ हस्तौ तयोः । उपमां दृष्टान्तं न लभामहे न पश्यामः । एतादृशवस्तुनः कुत्रापि अभावादिति भावः । ‘डु लभष् प्राप्तौ इत्यतो लट् आत्मनेपदं लभे लभावहे लभामहे’ ।। ३५ ।।",
  "7036": "भजतामिति ।। ईशितुः मम स्वामिनः वेदव्यासस्य । हस्ताग्रं हस्तस्य दक्षिणकरस्य अग्रं अङ्गुलिरूपोऽवयवः । वरतर्कमुद्रया तर्कस्य ज्ञानस्य मुद्रा तर्कमुद्रा वरा उत्तमा च सा तर्कमुद्रा च वरतर्कमुद्रा तया । भजतां स्वभक्तानां अबोधं अज्ञानं द्यति खण्डयति । ‘दो अवखण्डन इति धातोः लट् परस्मैपदं द्यति द्यतः द्यन्ति’ । अधिजानु जानौ अधि अधिजानु । अव्ययीभावसमासोऽयं अव्ययं वा । वामजानुतः उपरि इति यावत् । समर्पितं न्यस्तं परं दक्षिणहस्तात् अन्यं वामहस्ताग्रं कृतभूयोभयभङ्गमङ्गलं भूयः भूरि भयं यस्मिन् तत् भूयोभयं संसारलक्षणं तस्य भङ्गः नाशः भूयोभयभङ्गश्च मङ्गलं शुभं च कृते भूयोभयमङ्गले येन तत् तथोक्तम् । भक्तानां संसारभयं परिहृत्य मुक्तिरूप-शुभप्रदं इत्यर्थः । वेदव्यासस्य दक्षिणवामबाहू ज्ञानाभयमुद्राङ्कितौ इति भावः ।। ३६ ।।",
  "7037": "सततमिति ।। स्वतः स्वस्मात् सततं गलता बहिर्निर्गच्छता श्रुतित्रितयेन श्रुतीनां ऋगादिवेदानां त्रितयेन त्रयेण निकामं सम्यक् अङ्कितः इव चिन्हित इव वररेखात्रयवान् वरश्च ताः रेखाश्च वररेखाः वररेखानां त्रयं त्रिकं अस्य अस्तीति वररेखात्रयवान् । अतः एव सुविडम्बितकम्बुः सम्यक् विडम्बितः अनुकृतः कम्बुः शङ्खः येन स तथोक्तः । ‘कम्बुर्ना वलये शङ्खे’ इत्यमरः । रेखात्रयवत्वेन शङ्खसदृश इति यावत् । गुरोः वेदव्यासस्य गलः कण्ठः ईक्ष्यते दृश्यते वेदव्यासकण्ठः शङ्खवत् रेखात्रयोपेतः कण्ठे विद्यमानः तिस्रो रेखाः कण्ठात् निर्गच्छन्तः त्रयः ऋगादिवेदा इव प्रतीयन्ते इति उपमा । वेदत्रयमेव त्रिरेखारूपेण सततं बहिर्गतः इति मे तर्कः इति उत्प्रेक्षा वा इति ज्ञातव्यम् ।। ३७ ।।",
  "7038": "सकलेति ।। देवशिखामणेः देवानां शिखामणेः चूडामणेः देवश्रेष्ठस्येति यावत् । ‘शिखा चूडा शिखण्डस्तु’ इत्यमरः । वेदव्यासस्य इदं वदनं आननं स्वशोभया स्वकान्त्या सकलास्तकलङ्ककालिमस्फुरदिन्दुप्रकरोरुविभ्रमं स्फुरन्तश्च ते इन्दवश्च स्फुरदिन्दवः कलाभिः सहिताः सकलाः सकलाश्च ते अस्तकलङ्ककालिमानश्च ते स्फुरदिन्दवश्च सकलास्तकलङ्ककालिमस्फुरदिन्दवः सकलानां षोडशकलासहितानां अस्तः निरस्तः कलङ्कस्य शशरूपलाञ्छनस्य कालिमा श्यामलत्वं येषां ते तथोक्ताः तेषां अस्तकलङ्ककालिमत्वादेव स्फुरतां प्रकाशमानानां इन्दूनां चन्द्राणां प्रकरस्य समूहस्य उरु उत्कृष्टं विभ्रमं कान्तिं अधरीकुरुते अधः कुरुते । डु कृञ् करण इत्यतः लडात्मनेपदम् । ‘अधरीति च्विप्रत्ययान्तं अव्ययम् । कुरुते कुर्वाते कुर्वते’ । षोडशकलापरिपूर्ण-चन्द्रसमुदायकान्त्यपेक्षया भगवद्वदनकान्तिः अधिका इति भावः । ‘कलङ्काङ्कौ लाञ्छनं’ इत्यमरः । विभ्रमः संशये भ्रान्तौ शोभायां च’ इति वैजयन्ती ।। ३८ ।।",
  "7039": "अरुणेति ।। अरुणोष्ठरोचिषः अरुणौ रक्तौ च तौ ओष्ठौ रदनच्छदौ च अरुणोष्ठौ । ‘ओष्ठाधरौ तु रदनच्छदौ दशनवाससी’ इत्यमरः । अरुणोष्ठयोः रोचिः यस्य तस्य । हसतः मन्दस्मितं कुर्वतः । अस्य श्रीवेदव्यासस्य । परमश्रीः परमा उत्तमा श्रीः कान्तिः यस्याः सा तथोक्ता । ‘श्रीर्वेषरचना शोभा कान्तिः’ इत्यमरः । सितदन्तसन्ततिः सिताः अवदाताश्च ते दन्ताः रदनाश्च सितदन्ताः । ‘अवदातः सितो गौरः’ इत्यमरः । सितदन्तानां सन्ततिः पङ्क्तिः । अरुणाश्मदलान्तरोल्लसन्नवमुक्तावलिं अरुणः रक्तश्चासौ अश्मा पाषाणश्च ‘पाषाणप्रस्तरग्रावोपलाश्मनः शिलादृषत्’ इत्यमरः । अरुणाश्मा पद्मरागमणिः तस्य दले शकले । ‘शकलच्छदयोर्दलं’ इत्यमरः । तयोः अन्तरे मध्ये उल्लसन्ती शोभमाना नवा नूतना मुक्तानां मौक्तिकानां आवलिः पङ्क्तिः तां लज्जयेत् तिरस्कुर्यात् । लोहितपद्मरागमणेः शकलयोः मध्ये धवलमुक्तापङ्क्तिः यथा शोभते तथा हसतः वेदव्यासस्य रक्तवर्णोष्ठद्वयमध्ये शोभमाना धवलदन्तपङ्क्तिः तदपेक्षया अधिककान्तिमती इति भावः । ‘ओ लस्जी व्रीडायां इत्यतो लिङ् परस्मैपदम्’ ।। ३९ ।।",
  "7041": "जलजेति ।। जलजायतलोचनस्य जलजवत् कमलवत् आयते विस्तीर्णे लोचने नयने यस्य स तथोक्तः तस्य वेदव्यासस्य । भुवनानन्दकरस्मितान्वितः भुवनानां लोकानां आनन्दं सुखं करोतीति भुवनानन्दकरं तच्च तत् स्मितं मन्दहासश्च तेन अन्वितः युक्तः अयं मद्विषयकः अवलोकः अवलोकनं लालयन् आदरं कुर्वन् मामुपेत्य मत्समीपं प्राप्य परिरभ्य आश्लिष्य पूरितं पूर्णमनोरथं कुरुते करोति । वेदव्यासः इदानीं मन्दहासपूर्वकं स्नेहेन प्रहसन् लोचनाभ्यां मां सम्यक् पश्यति । तेन अहं कृतार्थोऽभूवं\nइति भावः ।। ५१ ।।",
  "7042": "उपकर्णमिति ।। अमुष्य श्रीवेदव्यासस्य उपकर्णं कर्णयोः समीपं उपकर्णं श्रोत्रयोरिति यावत् । भासिता भगवता स्वकर्णयोः आरोपणेन अलङ्कृता । तुलस्याः भगवत्कर्णयोः स्थितिरेव अलङ्कारः इति भावः । लालिता स्वकर्णारोपणेन आदृता सती तुलसी इति मन्त्रयतीव गुप्तभाषणं करोतीव । ‘मन्त्र गुप्तभाषण इति धातोः’ । कथं हे नाथमम स्वामिन् । जलजाद्यानि जलजं कमलमेव आद्यं पूर्वं येषां तानि पुष्पाणि । मत्सरात् मात्सर्यात् मम पदं स्थानं कर्णप्रदेशम् । ‘पदं व्यवसितत्राणस्थानलक्ष्माङ्घ्रिवस्तुषु’ इत्यमरः । न हरेयुः न अपहरेयुः । इति मन्त्रयतीव तुलस्येषा सर्वैः कर्णमूले ध्रियते न यत्किञ्चिदपि पुष्पं अतः भगवतापि स्वकर्णमूलयोः तुलस्येव लोकशिक्षणार्थं धृताऽस्तीति वस्तुस्थितिः । तत्रोत्प्रेक्षा इयं तुलसी कर्णसमीपं गत्वा हे स्वामिन् मम स्थानं कर्णमूलं कस्मैचिदपि पुष्पाय न दिश ममैवास्तु इति स्वाभिप्रेतं गोप्यं विज्ञापयति ।। ४२ ।।",
  "7043": "विभवेति ।। भुवनप्रभोः भुवनानां जगतां प्रभोः नाथस्य अनयोः भ्रुवोः लोचनोर्ध्वभागे ललाटसमीपे विद्यमानयोः अवयवयोः । ‘ऊर्ध्वे दृग्भ्यां भ्रुवौ स्त्रियां’ इत्यमरः । दभ्रविभ्रमादपि दभ्रः अल्पश्चासौ विभ्रमः चलनं च । ‘भ्रमु चलन इति धातुः’ । तस्मादपि सभवाम्भोजभवात्मनां भवः शङ्करः । ‘भवः संसारसंप्राप्तिश्रेयःशङ्करजन्मसु’ इति विश्वः । अम्भोजात् कमलात् भवः उत्पत्तिः यस्य स तथोक्तः चतुर्मुखः । भवश्च अम्भोजभवश्च भवाम्भोजभवौ तौ आत्मानौ स्वामिनौ च भवाम्भोजभवात्मानौ ताभ्यां सहितानि सभवाम्भोजभवात्मानि तेषां ब्रह्मरुद्राख्यस्वामिसहितानां भुवनानां जगताम् । विभवाभिभवोद्भवादिकं विभवं ऐश्वर्यं अभिभवः संहारः उद्भवः उत्पत्तिः,विभवश्च अभिभवश्च उद्भवश्च विभवाभिभवोद्भवाः एत एव आदयो यस्य नियमनादेः तत् विभवाभिभवोद्भवादिकं भवेत् भवति । भ्रूचलनेनैव सर्वसृष्ट्यादिकं भवतीत्युक्त्या सृष्ट्यादौ आयासो नास्तीति\nउक्तं भवति ।। ४३ ।।",
  "7044": "त्रिजगदिति ।। त्रिजगत्तिलकालिकान्तरे त्रीणि च तानि जगन्ति च त्रिजगन्ति त्रिजगतां तिलकः तिलकसदृशः अलङ्कारभूत इति यावत् तस्य वेदव्यासस्य अलिकं ललाटम् । ‘ललाटमलिकं गोधिः’ इत्यमरः । तस्य अन्तरे मध्ये । परभागं कर्णान्तरसंयोगजन्यगुणोत्कर्षम् । ‘परभागो गुणोत्कर्षः’ इत्यभिधानम् । आप्तवान् प्राप्तः अयं तिलकः लोहितद्रव्यविशेषेण कृतः तिलकः । ‘तमालपत्रतिलकचित्रकाणि विशेषकम् द्वितीयं च तुरीयं च न स्त्रियां’ इत्यमरकोशे द्वितीयतुरीयत्वेन उक्तयोः तिलकविशेष-कशब्दयोः न स्त्रियां इत्यनेन पुंनपुंसकत्वोक्तेः तिलक इति पुल्लिङ्गप्रयोगस्साधुः । हरिनीलगिरीन्द्रमस्तकस्फुटशोणोपलपङ्क्तिसन्निभः । हरिशब्दस्य इन्द्रवाचकत्वात् इन्द्रनील इत्यर्थः । हरिनीलश्चासौ गिरीन्द्रः पर्वतश्रेष्ठश्च हरिनीलगिरीन्द्रः तस्य मस्तके मूधर्ि्न स्फुटाः शोभमानाः शोणाः रक्तवर्णाश्च ते उपलाः पाषाणाश्च शोणोपलाः पद्मरागमणयः । ‘रोहितो लोहितो रक्तः शोणः कोकनदच्छविः’ इत्यमरः । पाषाणप्रस्तरग्रावोपलाश्मानः’ इति च । तेषां पङ्क्तिः आवलिः । ‘वीथ्यालिरावलिः पङ्क्तिः’ इत्यमरः । तस्य सन्निभः सदृशः सन् विराजते । यथा इन्द्रनीलपर्वतः ऊर्ध्वभागे लोहितपद्मरागमणिपङ्क्तिवर्णान्तरसंयोगेन उत्कर्षं आप्नुयात् तद्वत् इन्द्रनीलसदृशवेदव्यासललाटे लोहितश्रीगन्धादिद्रव्येण कृतः ऊर्ध्वपुण्ड्रः नीलकान्तिसंयोगेन उत्कृष्टशोभां प्राप इति भावः । तेन वेदव्याससम्बन्धेनैव तिलकस्य अलङ्करणं न तिलकसम्बन्धेन वेदव्यासस्य । तस्यैव स्वरससुन्दरत्वेन अलङ्कारापेक्षाभावात् इति उक्तं भवति ।। ४४ ।।",
  "7045": "नवमिति ।। वरविद्युद्वलयं विद्युतां तडिताम् । ‘तटित्सौदामिनी विद्युत्’ इत्यमरः । वलयः मण्डलं विद्युद्वलयः वरः उत्तमः स्फुरद्विद्युद्वलयः यस्मिन् स तथोक्तः तं विद्युन्मण्डलोपेतं इत्यर्थः । नवं नूतनं नीलवर्णमिति भावः । अम्बुधरं मेघं ‘तटित्वान्वारिदोऽम्बुभृत्’ इत्यमरः । विडम्बयत् अनुकुर्वत् । जगद्गुरोः जगतां गुरोः वेदव्यासस्य वपुः देहं अवलोक्य दृष्ट्वा कृतार्थतां कृतः अर्थः प्रयोजनं येन स कृतार्थः तस्य भावः कृतार्थता कृतकृत्यतां अहं अगां प्राप्तवान् । कथंभूतं वपुः । सजटामण्डलमण्डनं जटानां सटानाम् । ‘शिखा चूडा केशपाशी व्रतिनस्तु सटा जटा’ इत्यमरः । मण्डलं वलयः जटामण्डलं जटामण्डलमेव मण्डनं भूषणं जटामण्डलमण्डनं तेन सहितं सजटामण्डल-मण्डनं ‘तदिदं वपुरस्य दृश्यते’ इत्यनेन शरीरस्य वर्णितत्वात् अत्र जटासाहित्येन वर्णनात् जटावर्णन एव तात्पर्यं ज्ञेयम् । कथं नीलकान्तिमेघमण्डले लोहितविद्युन्मण्डलं यथा विराजते तथा नीलमेघश्यामले वेदव्यासशरीरे अरुणविद्युन्मण्डलसदृशं अरुणजटामण्डलं शोभत इति । अत्र एतादृशशरीरदर्शनेन यत्प्रयोजनमुद्दिश्य अहं अत्र अगां तन्मया लब्धं तच्च वेदव्यासदर्शनं इत्युक्तं भवति । ‘इण् गतौ इति धातोः लुङ् परस्मैपदं अगां अगाव अगाम’ ।। ४५ ।।",
  "7046": "न रमापी ।। ब्रह्मादिदेवोत्तमा लक्ष्मीरपि अस्य वेदव्यासस्य पदाङ्गुलीलसन्नखधूराजदनन्तसद्गुणान् पदस्य चरणस्य अङ्गुली तस्यां लसंश्चासौ नखश्च पदाङ्गुलीलसन्नखः तस्य धूः व्यापारः धुरा राजन्तः स्फुरन्तश्च ते अनन्ताश्च ते सन्तश्च ते गुणाश्च तान् । अनारतं निरन्तरं गणयन्त्यपि सङ्ख्यानं कुर्वन्त्यपि न गणयेत् साकल्येन गणयितुं न समर्था स्यात् । ‘गण सङ्ख्यान इति धातोः विधिलिङ् परस्मैपदम्’ । भगवद्गुणक्रियादीनां भगवता अत्यन्ताभिन्नत्वात् भगवन्नखक्रियायाः अपि अनन्तगुणत्वं ज्ञेयम् । परः लक्ष्म्यतिरिक्तः को वा पुरुषः अस्य परमान् अत्युत्कृष्टान् गुणान् वदेत् साकल्येन वर्णयेत् न कोऽपि इति भावः । ‘वद व्यक्तायां वाचि’ इति धातोः विधिलिङ् परस्मैपदम्’ । सर्वोच्चा रमादेव्यपि साकल्येन एकावयवगुणवर्णनविषये समर्था न भवति । तदन्यः साकल्येन सर्वावयवगुणवर्णनविषये न समर्थ इति किमु वाच्यमिति भावः ।। ४६ ।।",
  "7047": "न कुतूहलितेति ।। निष्कुतूहलं न विद्यते कुतूहलं आश्चर्यं यस्मिन् दर्शने तत् निष्कुतूहलं आश्चर्यरहितं यथा भवति तथा । गृहबुद्ध्या इदं गृहमिति बुध्या । सनवावरणाण्डदर्शिनः नव नवसङ्ख्याकानि च तानि आवरणानि च नवावरणानि जलाग्निवाय्वाकाशाहङ्कारमहत्तत्त्वसत्वरजस्तमोरूपाणि ब्रह्माण्डावरणानि नवसङ्ख्याकनि सन्ति नवावरणैः सहितं सनवावरणं तच्च तत् अण्डं ब्रह्माण्डं च तत्पश्यतीति सनवावरणाण्डदर्शी तस्य मम सद्गुरोः सतां गुरोः वेदव्यासस्य एनां पुरोवर्तिनीं तनुं मूर्तिं ‘स्त्रियां मूर्तिस्तनुस्तनूः’ इत्यमरः । अवलोक्य दृष्ट्वा कुतूहलिता कुतूहलं अस्यास्तीति कुतूहली कुतूहलिनो भावः कुतूहलिता कुतूहलवत्वं आश्चर्यवत्वं भवति इत्येतत् न कुतूहलं आश्चर्यं न भवति किन्तु न कुतूहलिता आश्चर्यबुध्यभावः कुतूहलं इति न कुतूहलितेत्यत्र नसमासं अङ्गीकृत्य व्याख्येयम् । अतिस्थूलब्रह्माण्डदर्शने आश्चर्यबुध्यभाववतोऽपि । मम भगवद्वपुषः दर्शने आश्चर्यबुद्धिः जायते इत्येतत् आश्चर्यं न भवति भगवद्देहस्य प्रतिक्षणं अभिनवत्वेन सर्वेषामपि जनानां मनोनयनवाचां आश्चर्यविषयत्वात् प्रत्युत तादृशशरीरे आश्चर्यबुध्यभाव एव आश्चर्यमिति भावः ।। ४७ ।।",
  "7048": "इतीति ।। ‘अगणेयगुणार्णवोऽमलः स हि नारायण एष केवलं’ इत्यारभ्य एतत् श्लोकपर्यन्तं उक्तेन प्रकारेण चिन्तयता वेदव्यासं ध्यायता बाह्यगतां बाह्ये आश्रमाद्बहिः प्रदेशे गतां विद्यमानां पदवीं मार्गम् । ‘अयनं वर्त्ममार्गाध्वपन्थानः पदवी सृतिः’ इत्यमरः । अतीयुषा अतीत्य ईयुषा गच्छता महाधिया महती पूर्णा धीः प्रज्ञा यस्य स तथोक्तः तेन मध्वेन । मनोनयनैः मनश्च नयने च मनोनयनानि तैः पुरा आश्रमप्रवेशात् पूर्वमेव । गतः प्राप्तः । वेदराट् वेदानां राट् राजा स वेदव्यासः । ततः अनन्तरं वपुषा देहेनापि आपे प्राप्तः आश्रमात् बहिः आगच्छन् नयनाभ्यां वेदव्यासं पश्यन् मनसा ध्यायन् मध्वाचार्यः देहेनापि समीपं प्राप्त इति भावः । ‘आप्लृ व्याप्तावित्यतः कर्मणि लिट् आत्मनेपदं आपे आपाते आपिरे’ ।। ४८ ।।",
  "7049": "गुर्विति ।। गुरुभक्तिभरानताकृतिः भक्तिरेव भरः भारः भक्तिभरः । ‘भरोऽतिशयभारयोः’ इत्यमरः । गुरुः महांश्चासौ भक्तिभरश्च गुरुभक्तिभरः तेन आनता प्रह्वीभूता आकृतिः देहः यस्य स तथोक्तः । क्षणं क्षणसंज्ञकं कालविशेषम् । ‘कालविशेषोत्सवयोः क्षणः’ इत्यमरः । आमुकुलीकृतेक्षणः आ ईषत् । ‘आङीषदर्थेऽभिव्याप्तौ’ इत्यमरः । मुकुलीकृते मीलिते ईक्षणे चक्षुषी यस्य स तथोक्तः । आनन्दबाष्परुद्धनयनः इति भावः । सः मध्वाचार्यः । अञ्जसा तत्त्वतः । ‘तत्त्वे बाढोंऽजसा द्वयं’ इत्यमरः । भक्तिपूर्वकमिति यावत् । अञ्जलिबन्धं अञ्जलेः करसम्पुटस्य । ‘अञ्जलिस्तु पुमान् हस्तसंपुटे कृरुबेपि च’ इति विश्वः । बन्धः कदलीमुकुलवत् मुकुलीकरणं तम् । विरचय्य कृत्वा । केवलं मुख्यतः गुरुं वेदव्यासं अभ्यवन्दत अस्तौत् । ‘वदि अभिवादन-स्तुत्योः इत्यस्मात् लङ् आत्मनेपदम्’ । प्रणामस्य उत्तरश्लोके वक्ष्यमाणत्वात् ।। ४९ ।।",
  "7050": "विनयेति ।। विनयाभरणेन विनय एव आभरणं भूषणं तेन भूषितः अलङ्कृतः भाग्यवान् भाग्यं दैवं पुण्यं अदृष्टमिति यावत् अस्यास्तीति भाग्यवान् । ‘दैवं दिष्टं भागधेयं भाग्यं’ इत्यमरः । भगवान् ऐश्वर्यादिषड्गुणवान् स मध्वाचार्यः अष्टाङ्गविशिष्टचेष्टितः अष्ट च तानि अङ्गानि च अष्टाङ्गानि । ‘उरसा शिरसा दृष्ट्या मनसा वचसा तथा । पद्भ्यां कराभ्यां जानुभ्यां प्रणामोऽष्टाङ्ग ईरितः’ । इत्युक्तेः प्रणामस्य अष्टाङ्गत्वं सिद्धम् । अष्टाङ्गानां विशिष्टानि उत्तमानि चेष्टितानि कर्माणि यस्य स तथोक्तः । तत्तदङ्गव्यापारं कुर्वन् सन् भगवत्तमपादपङ्कजे अतिशयेन भगवान् भगवत्तमः ऐश्वर्यादिगुणवतां उत्तमः इति यावत् । तस्य वेदव्यासस्य पादपङ्कजे पादं चरणमेव पङ्कजं कमलं तस्मिन् स्फुटं सर्वेषां मुनीनां पश्यतां प्रणनाम नमस्कृतवान् । ‘णम प्रह्वत्वे शब्दे च इत्यस्मात् लिट् परस्मैपदं ननाम नेमतुः नेमुः’ ।। ५० ।।",
  "7051": "स इति ।। पराशरात्मजः पराशरस्य ऋषेः । ‘आत्मजः तनयः सूनुः’ इत्यमरः । स वेदव्यासः अशेषसद्गुणैः अशेषाः समस्ताः सन्तः निर्दोषाः गुणाः ज्ञानभक्तिवैराग्यादयः अशेषाश्च ते सन्तश्च ते गुणाश्च इति विग्रहः । तैः निमित्तैः । प्रेष्ठं अतिशयेन प्रियं तं मध्वाचार्यं प्रणतं नमस्कारं कुर्वन्तं निरीक्ष्य दृष्ट्वा वल्गुना मृदुना सुन्दरेण वा आशु त्वरया पातिना प्रसार्यमाणेन करयोः युगलेन युग्मेन कराभ्यामित्यर्थः । उदस्थापयत् उत्थापयामास । ‘उत् पूर्वकात् ष्ठा गतिनिवृत्तावित्यस्मात् णिजन्तात् लङ् परस्मैपदम्’ ।। ५१ ।।",
  "7052": "अमितेति ।। प्रणयामृतपूर्णमानसः प्रणयः प्रेम स एव अमृतं तेन पूर्णं मानसं मनो यस्य स तथोक्तः अत एव स्मितवक्त्रः स्मितं मन्दहासोपेतं वक्त्रं वदनं यस्य स तथोक्तः । परिफुल्ललोचनः परिफुल्ले विकसिते लोचने नयने यस्य स तथोक्तः । श्रुतीश्वरः श्रुतीनां वेदानां ईश्वरः स्वामी वेदव्यासः अमितप्रमतिं अमिता पूर्णा प्रमतिः प्रज्ञा यस्य स तथोक्तः तम् मध्वाचार्यं द्रुतं शीघ्रं परिगृह्य हस्ताभ्यां स्वीकृत्य परिरेभे आलिलिङ्गे । ‘परिपूर्वात् रभ राभस्य इति धातोः लिट् आत्मनेपदं रेभे रेभाते रेभिरे’ ।। ५२ ।।",
  "7053": "यमेति ।। ऊर्जितः उत्कृष्टः यमजाम्युदवाहः यमस्य यमराजस्य ‘शमनो यमराड्यमः’ इत्यमरः । जामिः स्वसा । ‘जामिः स्वसृकुलस्त्रियः’ इत्यमरः । तस्याः यमुनायाः उदस्य उदकस्य वाहः प्रवाहः । यदि जाम्बूनदवारि जाम्बूनदस्य कनकनद्याः संबन्धि जाम्बूनदं तच्च तत् वारि जलं च संव्रजेत् सङ्गच्छेत् । ‘व्रज गतवित्यतो लिङ् परस्मैपदम्’ । तर्हि कनकद्युतिमध्वसङ्गवान् कनकवत् सुवर्णवत् । ‘सुवर्णं कनकं’ इत्यमरः । द्युतिः कान्तिः यस्य सः कनकद्युतिः स चासौ मध्वश्च तस्य सङ्गः सम्बन्धः अस्यास्तीति तथोक्तः । नीलभाः नीला श्यामा भाः कान्तिः यस्य सः नीलभाः स वेदव्यासः । ‘भाश्छविद्युतिदीप्तयः’ इत्यमरः । तेन यमुनाजलेन सङ्गतजाम्बूनदवारिणा उपमीयेत । ‘माङ् माने शब्दे च इत्यतो लिङ् आत्मनेपदं मीयेत मीयेयाताम् मीयेरन्’ । यदि नीलसुवर्णकान्त्योः यमुनाजाम्बूनदजलयोः सङ्गमः स्यात् तर्हि स सङ्गः नीलकनककान्त्योः परिष्वक्तयोः वेदव्यासमध्वयोः सङ्गमस्य दृष्टान्तो भवेत् । न च यमुनाजाम्बूनदनद्योः सम्बन्धः कदापि भविता । अतः अभूतोपमेयं मध्वव्यासयोः सङ्गमः निरुपमः इति भावः ।। ५३ ।।",
  "7054": "यदीति ।। द्विजवर्यान्वयजौ द्विजानां वर्यौ श्रेष्ठौ वसिष्ठमध्य-गेहाख्यौ तयोः अन्वये कुले जायते इति अन्वयजौ । ‘कुलान्यभिजनान्वयौ’ इत्यमरः । इमौ हरी विष्णुवायू । ‘चन्द्रे सूर्ये यमे विष्णौ वासवे दर्दुरे हये । मृगेन्द्रे वानरे वायौ दशस्वपि हरिः स्मृतः’ इति धनञ्जयः । तत्र वसिष्ठान्वयजः वेदव्यासः मध्यगेहान्वयजः मध्वः । यदि राजविभूषणैः किरीटकुण्डलादिभिः युतौ विभूषितौ स्यातां तर्हि पुरा पूर्वजन्मनि नृपगोत्रभुवोः नृपौ यदुकुरुसञ्ज्ञौ तयोः गोत्रे सन्ततौ । ‘सन्ततिर्गोत्रजननं’ इत्यमरः । भुवौ उत्पन्नौ यदुवंशभवः कृष्णः कुरुकुलजो भीम इति ज्ञेयम् । तयोः नृपगोत्रभुवोः कृष्णभीमयोः । मिथः परस्परं उपगूढयोः आश्लिष्टयोः आत्मनोः स्वात्मनोः । स्फुटतुल्यौ स्फुटं सम्यक् तुल्यौ सदृशौ स्यातामिति शेषः ।। ५४ ।।",
  "7055": "इदमिति ।। धन्यः कृतार्थः एषः पुरुषः यत् लालनं आदरणं अलभिष्ट लब्धवान् । ‘डु लभष् प्राप्तवित्यतो लुङ् आत्मनेपदं अलभिष्ट अलभिषातां अलभिषत’ । इदं समग्रं पूर्णलालनं शुकोऽपि शुकाचार्योऽपि जगतां पितुः जनकात् पितुः स्वतातात् वेदव्यासात् सकाशात् नाप न प्राप्तवान् इति तापसैः मुनिभिः अतिकौतूहलं अत्याश्चर्यं आपि प्राप्तम् ‘आप्लृ व्याप्तावित्यतः कर्मणिः लुङ् आपि आप्स्यातां आप्स्यत’ ।। ५५ ।।",
  "7056": "अमुष्येति ।। तदा गुरोः वेदव्यासस्य अभिप्रायविदः एतस्मै आसनं दातव्यं इत्याशयं विदन्तीति अभिप्रायविदः । ‘आभिप्रायच्छन्द आशयः’ इत्यमरः । विदग्धाः चतुराः ते अमुष्य वेदव्यासस्य शिष्याः विनयेन तस्मै श्रीमध्वाचार्याय अनुरूपं स्वामिसंभावनारूपं आसनं ददुः । कस्मै के इव । मुकुन्ददासाः मुकुन्दस्य श्रीनारायणस्य दासाः पार्षदाः । चतुर्मुखाय इव विरिञ्चाय इव । उपेन्द्रवज्रावृत्तम् । ‘उपेन्द्रवज्रा जतजास्ततो गौ’ इत्युक्तेः ।। ५६ ।।",
  "7057": "आस्यतामिति ।। सत्यवाचि सत्या समीचीना वाक् कुशल-प्रश्नरूपं वचनं यस्य स तथोक्तः तस्मिन् । ‘सत्यं तथ्यं ऋतं सम्यक्’ इत्यमरः । सत्यवत्याः ‘सत्यवतीदेव्याः सुते पुत्रे वेदव्यासे । हे मध्वत्वया आस्यतां आसने उपविश्यताम् । आस उपवेशन इत्यतो भावे लोट् आत्मनेपदं’ । इति मध्वाचार्यं प्रति उदीर्य उक्त्वा उपविष्टे सति स्वासने निषण्णे सति सः मध्वाचार्यः मन्दहासावलोकैः मन्दहासः हसनं येषु ते मन्दहासाः मन्दहासाश्च ते अवलोकाश्च दर्शनानि तथोक्ताः तैः तान् शिष्यभूतान् मुनीन्द्रान् ऋषिश्रेष्ठान् मानयन् बहुमानं कुर्वन् इह आसने उपाविशत् न्यषीदत् । ‘उप आङ् पूर्वकात् विश प्रवेशन इति धातोः लङ् परस्मैपदम्’ । कुशलं पृष्ट्वा उपविश इत्युक्तो मध्वः मन्दं हसन् ऋषीन् पश्यन् उपविवेश इति भावः ।। ५७ ।।",
  "7058": "अवगम्येति ।। मुनिगणाः मुनीनां ऋषीणां गणाः समुदायाः । वरिष्ठतः अतिशयेन वरः वरिष्ठः अत्युत्तमः तस्मात् सर्वोत्तमात् वेदव्यासात् तद्वचनादिति यावत् । तं मध्वं अवगम्य मुख्यवायोरवतारं ज्ञात्वा विधिविदः विधिं विधानं पूजानुष्ठानप्रकारं ‘विधिर्विधाने दैवेऽपि’ इत्यमरः विदः जानन्तः अस्य मध्वाचार्यस्य,विधिवत् विधिविहितं यथा भवति तथेति यावत् । माननां अर्घ्यपाद्यादिपूजां व्यधुः चक्रुः । ‘विपूर्वात् धा धातोः लुङ् परस्मैपदं अधात् अधाताम् अधुः’ । कवीन्द्रयोः पण्डितश्रेष्ठयोः । ‘सङ्ख्यावान् पण्डितः कविः’ इत्यमरः । अनयोः मध्ववेदव्यासयोः । श्रुतिसुखाः श्रुतीनां श्रोत्राणां सुखानि याभ्यः ताः तथोक्ताः स्वकर्णसुखदाः । ‘वेदे श्रवति च श्रुतिः’ इत्यमरः । संकथाः इष्टसंभाषणान्यपि निशम्य श्रुत्वा परमां अत्युत्तमां मुदं प्रीतिं ययुः प्रापुः । ‘या प्रापण इत्यस्मात् लिट् परस्मैपदम्’ । मञ्जुभाषिणीवृत्तं ‘सजसा जगौ भवति मञ्जुभाषिणी’ इति तल्लक्षणात् ।। ५८ ।।",
  "7059": "सदिति ।। सज्ज्ञानाय सतां सज्जनानां ज्ञानाय तत्त्वज्ञानं दातुं पृथ्वीं पृथिवीं ‘गोत्रा कुः पृथिवी पृथ्वी’ इत्यमरः प्राप्तौ भूमौ अवतीर्णौ वेदव्यासानन्दतीर्थाभिधानौ वेदव्यासश्च आनन्दतीर्थश्च वेदव्यासानन्दतीर्थौ इत्यभिधानं आख्या ययोस्तौ । ‘आख्याह्वे अभिधानं च’ इत्यमरः । कथंभूतौ,आनन्दविज्ञानमूर्ती आनन्दश्च विज्ञानं च आनन्दविज्ञाने ते मूर्ती तनू ययोस्तौ तथोक्तौ । ‘स्त्रियां मूर्तिस्तनुस्तनूः’ इत्यमरः । विष्णुवायू विष्णुश्च वायुश्च विष्णुवायू तन्नामानौ देवौ । तत्र आश्रमे बदरिकाश्रमे । तावत् तस्मिन् काले जाज्वल्येते स्म अतिशयेन अशोभेताम् । स्म अतीते । ‘ज्वलधातोर्यङंतात् लडात्मनेपदं जाज्वल्यते जाज्वल्येते जाज्वल्यन्ते’ । शालिनी वृत्तमेतत् ‘मस्तौ गौ चेच्छालिनी वेदलोकैः’ इति तल्लक्षणात् ।। ५९ ।।\n।। इति श्रीमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां सप्तमः सर्गः ।। ७ ।।\n",
  "8001": "श्रीगुरुभ्यो नमः ।। प्रतिभेति ।। अथ बदरिकाश्रमवासानन्तरं निजैः स्वाभाविकैः ‘स्वके नित्ये निजं त्रिषु’ इत्यमरः । प्रतिभाप्रभाप्रमुखसद्गुणैः प्रतिभा ज्ञानं प्रभा तेजः ब्रह्मवर्च इति यावत् ते प्रमुखे आदी येषां ते तथोक्ताः,ते च ते सन्तः उत्तमाश्च ते गुणाश्च ‘सच्छब्द उत्तमं ब्रूयात्’ इत्युक्तेः तैः । नियमिनां मुनीनां मनः अतिविस्मयं अत्यन्ताश्चर्यं नयन् प्रापयन् पुरुधीः पूर्णप्रज्ञः ‘पुरुभूः पुरु भूयिष्ठं’ इत्यमरः,कदाचित् कस्मिंश्चित्काले वेदनायकं वेदानां नेतारं ‘अधिभूर्नायको नेता’ इत्यमरः,वेदव्यासं वने कानने विजने रहसि ‘विविक्तविजनच्छन्ननिश्शलाकास्तथा रहः’ इत्यमरः,शनैः मन्दं उपससाद उपसत्तिं अकरोत् । श्रोतव्यप्रमेयांशं श्रोतुं एकान्ते गुरुसमीपं प्राप इति भावः । ‘षदलृ विशरणगत्यवसादनेषु लिट् ससाद सेदतुः सेदुः’ । सर्गपर्यन्तं प्रायः मञ्जुभाषिणी-वृत्तम् । ‘सजसा जगौ च यदि मञ्जुभाषिणी’ इति लक्षणात् ।। १ ।।",
  "8002": "सुविशेषेति ।। सुविशेषशेषवदशेषवर्णितप्रतिबोद्धुः शोभनाश्च ते विशेषाः रहस्यविशेषाश्च तेषां शेषाः अवशेषा अस्य सन्तीति सुविशेषशेषवत् । अशेषं निःशेषं च तद्वर्णितं उपदिष्टं च सुविशेषशेषवच्च तदशेषवर्णितं च तस्य प्रतिबोद्धा सम्यक् ज्ञाता तस्य । गुरुमानसस्य गुरु महत् बहुविषयकारि मानसं चेतो यस्य,गुरु पूर्णं मानसं मनोजन्यं ज्ञानं यस्येति वा,अस्य पूर्णप्रज्ञस्य,शिष्यता वेदव्यासस्य शिष्यता उचिता ननु योग्या एव ‘नन्वनुज्ञेतिहापृच्छानुनयेष्ववधारणे’ इति रत्नमाला । सत्पतेः सतां सज्जनानां पतिः व्यासः तस्य गुरुतापि मध्वगुरुतापि उचितैव इत्येवं सा उपसत्तिः गुर्वनुवृत्तिः अमरैः देवैः अमान्यत अपूज्यत मानिता । ‘मनु अवबोधने कर्मणि लङ् आत्मनेपदं अमान्यत अमान्येतां अमान्यन्त’ । अयं भावः । यद्यपि ब्रह्मादीनां सर्वेषामपि भगवान् अशेषं तत्त्वं वर्णयति तथापि रुद्रादीनां ब्रह्मवायुवत् न वर्णयति किन्तु कांश्चन विशेषरहस्यान् अवशेषेयित्वैव । तेषां योग्यतायास्तथात्वात् । तथा च रुद्रादीनां तत्त्वोपदेशकाले भगवता ये रुद्राद्ययोग्याः तत्त्वविशेषाः अवर्णयित्वैव अवशेषिताः तैः रुद्राद्युपदिष्टावशेषतदयोग्य-तत्त्वविशेषैः सहैव अशेषं वर्णयति ब्रह्मवाय्वोरिति स्थितिः । तथा च वाय्वंशो मध्वोऽपि भगवदवतारव्यासेन वर्णितस्य रुद्राद्ययोग्यस्य अशेषतत्त्वविशेषस्य ग्रहणधारणयोस्समर्थः इति हेतोः मध्वस्य व्यासशिष्यता उचितैव । व्यासस्यापि मध्वगुरुता योग्यैवेति इत्थं सा गुरुप्राप्तिः देवैः आदृता इति ।। २ ।।",
  "8003": "पुर इति ।। एषः कृष्णः व्यासः ‘व्यासार्जुनाग्निहरिकोकिल काकशूद्रतामिस्रपक्षकलिनीलगुणेषु कृष्णः’ इति भास्करः । निजधाम निजं आत्मीयं च तत् धाम स्थानभूतं च ‘धाम देहे गृहे रश्मौ स्थाने जन्मप्रभावयोः’ इति विश्वः । स्ववासस्थान-मित्यर्थः । आयतं विस्तीर्णं बहुविषयकं इत्यर्थः । भगवन्मनः भगवतः मध्वस्य मनः अन्तःकरणं पुर एव उपदेशात्पूर्वमेव परमार्थसङ्ख्यया परमार्था यथार्था च सा सङ्ख्या ज्ञानं च परमार्थसङ्ख्या तया पूरितं पूर्णं निपुणः ‘संख्यावान् पण्डितः कविः’ इत्यमरः । पूरितमपि पुनः अपूरयत् पूरितवान् । ‘पूरी आप्यायने लङ् परस्मैपदम्’ । पूर्वमेव संपूर्णज्ञानस्य पुनरपि ज्ञेयविशेषं उपदिदेश इति भावः । कथमिव,एषः वेदव्यासः पुरा पूर्वजन्मनि कृष्णः वसुदेवसुतस्सन् निजधाम स्वकीयमन्दिरभूतं पुरं द्वारावती-पुरं परमार्थसंख्यया परमाः अतिशयिताः बहवः अर्थाः धनानि च तेषां संख्ययेव भारकोट्यादिरूपया संख्ययेव यादवकृष्णः कालयवनजरासन्धनरकादीन् विजित्य अपहृत्य आनीतया धनसंख्यया द्वारकां यथा अपूरयत् तद्वदिति भावः । तत् भगवन्मनः तद्वारकापुरं च । तां परमार्थसङ्ख्यां यथार्थज्ञानं बहुधनं च जगृहे स्वीचक्रे । तत् स्वीकरणं अद्भुतं अहो । पूर्वं पूर्णमपि पुनरानीतं स्वान्तर्गतं चक्र इत्येतत् आश्चर्यमिति भावः । ‘ग्रह उपादाने लिट् आत्मनेपदम्’ ।। ३ ।।",
  "8004": "इतिहासेति ।। अनन्तहृत् अपरिमितज्ञानः मध्वः । अनन्ततः वेदव्यासात् । अगणितागमावलेः असङ्ख्यवेदानां आवलेः समूहस्य परमार्थमपि परमः उत्तमश्चासौ अर्थः प्रतिपाद्यः तं च अचिरात् स्वल्पकालेनैव अृणोत् श्रुतवान् । ‘श्रु श्रवणे लङ् परस्मैपदं अृणोत् अृणताम् अृण्वन्’ । किंभूतं,इतिहाससुन्दरपुराणसूत्रसत्प्रि-यपञ्चरात्रनिजभावसंयुतं इतिहासौ भारतमूलरामायणे,सुन्दराणि सात्विकानि च तानि पुराणानि च,सूत्राणि ब्रह्मसूत्राणि च,सतां विष्णुभक्तानां प्रियं च तत् पञ्चरात्रं पञ्चरात्रा-गमश्च तेषां निजः स्वकीयः मुख्यः भावः अभिप्रायः तेन संयुतं समन्वितम् ।। ४ ।।",
  "8005": "ऋज्विति ।। शेषशयनः शेषः शयनं मञ्चो यस्य सः ‘शयनं मञ्चपर्यङ्कपल्यङ्काः’ इत्यमरः,व्यासः,ऋजुपुङ्गवस्य ऋजूनां मनोवाक्कायकर्मभिः हरौ प्रतीपरहितानां सज्जनानां पुङ्गवस्य उत्तमस्य ऋजुगणस्थानां सर्वेषामपि साम्येन तदुत्तमत्वा-योगात् एवं व्याख्यातम् । यद्वा स्वरूपोत्तमत्वाभावेऽपि अप्राप्तवायुपदानां मध्ये पुङ्गवस्य प्राप्तवायुपदत्वेन श्रेष्ठस्येति पदापेक्षया श्रैष्ठ्याङ्गीकारे न दोष इति भाति । अथवा ऋजुश्चासौ पुङ्गवश्च तस्येति व्याख्येयम् । अमुष्य मध्वस्य तां पूर्वं विद्यमानां धियं मतिं पुनः विशिशेष विशेषयुक्तां अकरोत् । ‘शिष्लृ विशेषणे लिट् परस्मैपदं शिशेष शिशिषतुः शिशिषुः’ । किंभूतस्य सतः अनन्तजन्मसु सर्वकालेष्विति भावः । स्वकृतोर्वनुग्रहबलात् स्वेन आत्मना कृतश्चासौ उरु उत्कृष्टश्चासौ अनुग्रहः स्नेहविशेषश्च तस्य बलात् सामर्थ्यात् । तत्\nइदानीं श्रूयमाणं सकलमपि रहस्यं स्वयं स्वप्रतिभाबलेनैव अलं परिजानतः सम्यक्\nज्ञातवतः सतः ।। ५ ।।",
  "8006": "अथेति ।। अथ सर्वशास्त्रश्रवणानन्तरं बादरायणसहायसम्पदा सहाय एव संपत् बादरायणश्चासौ सहायसम्पत् च तया युतः संयुक्तः । अमितान्तरः पूर्णमनाः मध्वः । आश्रमान्तरे बदरिकाश्रम एव वेदव्यासस्थलात् अन्यस्मिन् स्थले लसितं विराजितं नादिरायणपदोदितमपि नकारः आदिः पूर्वभावी यस्य तत् नादि,रायण इति पदं शब्दः ‘पदं शब्दे च वाक्ये च’ इति विश्वः,नादि च तत् रायणपदं च तेन उदितं अभिहितं नारायणाख्यमिति यावत् । तदपि हरेः वपुरन्तरं अन्यद्वपुः भगवद्रूपान्तरं प्रणन्तुं नमस्कर्तुं प्रययौ जगाम । ‘या प्रापणे लिट्’ । बदरिकाश्रम एव स्थलान्तरे विद्यमानं नारायणाख्यं विष्ण्ववतारं नमस्कर्तुं श्रीवेदव्यासेन सह प्रययौ इति भावः ।। ६ ।।",
  "8007": "तमिति ।। प्रभूतधीः पूर्णबोधः । आश्रमवरे तं नारायणं अपश्यत् दृष्टवान् । ‘दृशिर् प्रेक्षणे लङ् परस्मैपदम्’ । कीदृशं,धूमवर्जितं धूमरहितं ज्वलनं अग्निमिव ‘कृपीठयोनिर्ज्वलनः’ इत्यमरः । ज्वलन्तं प्रकाशमानं,पुनः वरवल्कलाकलितमौञ्जिमेखलं वरं च तत् वल्कलं वृक्षत्वक्च ‘वल्कं वल्कलमस्त्रियां’ इत्यमरः,तेन कौपीनरूपवल्कलेन आकलिता सम्बद्धा मौञ्जिरेव मेखला काञ्ची यस्य सः तम् । तृणविशेषनिर्मितरज्जुः मौञ्जिः सा च नारायणकटौ बद्धास्ति तत्र हि हस्तदीर्घवितस्तिविस्तारं वृक्षत्वगात्मकं कौपीनमग्रतः पृष्ठतश्च सम्बद्धमस्तीति भावः । एतेन मौञ्जीधारणेन नारायणस्य ब्रह्मचारित्वं अवगम्यते । विलसज्जटावलयं विराजमानजटायाः सटायाः वलयं मण्डलं यस्य सः तं ‘व्रतिनस्तु सटाजटा’ इत्यमरः । आदिपूरुषं आदिश्चासौ पूरुषश्च तं ‘पूरुषा नरः’ इत्यमरः,पुराणपुरुषं इत्यर्थः ।। ७ ।।",
  "8008": "अतीति ।। पुनः सन्ततं नित्यम् । अतिदुर्जयेन्द्रियजयादिरूपिणा अति अत्यन्तं दुर्जयानि दुर्न विद्यते जयो येषां तानि ‘दुः स्यात्कष्टनिषेधयोः’ इति विश्वः,निग्रहं कर्तुं अशक्यानि च तानि इन्द्रियाणि मनोजिह्वादीनि च तेषां जयः निग्रहः आदिः यस्य स्थण्डिलशायित्वादेः तत् इन्द्रियजयादि तत् रूपं अस्यास्तीति रूपी ‘रूपं स्वभावे सौन्दर्ये’ इति विश्वः,तेन तपसा वने अरण्ये वसन्तमिव इन्द्रियनिग्रहाधश्शयनादि-रूपतपोनिमित्तकक्लेशं अनुभवति नारायण इति अज्ञजनं प्रति भ्रान्तिं ज्ञापयतुं इव इत्युक्तम् । वस्तुतः कीदृशः इत्यत आह ।। निजेति । अनारतं सततम् । ‘सततेऽनारता-श्रान्तम्’ इत्यमरः । निजरूपभूतनिरपेक्षनिर्मलप्रचुरात्मसौख्यरतमपि निजरूपे स्वरूपे भूते सर्वदा विद्यमाने निरपेक्षे बौद्धविषयापेक्षारहिते निर्मले दुःखमिश्रत्वादिदोषरहिते प्रचुरे पूर्णे आत्मनः स्वस्य सौख्ये सुखमेव सौख्यं तस्मिन् रतमपि सर्वदा स्वरूपभूतापरिमितानन्दं अनुभवन्तं इत्यर्थः । निजरूपं च तत् भूतं च निरपेक्षं च निर्मलं च तत्प्रचुरं च तत् आत्मसौख्यं च इति तस्मिन् रतः तं इति विग्रहः । एवंभूतं अपश्यत् इति पूर्वश्लोकेनान्वयः ।। ८ ।।",
  "8009": "नयनेति ।। भूरितरमानसः भूरितरं पूर्णं मानसं यस्य सः मध्वः तं नारायणं मनसा हृदा,इति वक्ष्यमाणप्रकारेण अस्मरत् ध्यातवान् । ‘स्मृ स्मरणे लङ् परस्मैपदम्’ । किं कृत्वा,विस्मयात् आश्चर्यात् परिफुल्लताविलसितेन परिफुल्लयोः भावः परिफुल्लता अत्यन्तविकासः तया विलसितेन शोभमानेन ‘फुल्लश्चैते विकसिते’ इत्यमरः । दर्शनजन्यहर्षेण विशालेन इत्यर्थः । नलिनप्रभामुषा नलिनयोः पद्मयोः शोभां मुष्णाति तिरस्करोतीति मुट् तेन कमलदलापेक्षया अतिसुन्दरेण इत्यर्थः । नयनद्वयेन नेत्रयुगलेन । धर्मजं धर्मात् जायते इति तं यमसूनुं ‘धर्माः पुण्ययमन्यायाः’ इत्यमरः तं नारायणं अवेक्ष्य दृष्ट्वा,किंभूतं नारायणं,अधर्मदुर्लभं न विद्यते धर्मः पुण्यं यस्य सः तेन पुण्यरहितेन पुरुषेण दुर्लभं प्राप्तुं अशक्यम् । अधर्मेण पापेन इति वा ।। ९ ।।",
  "8010": "ध्यानप्रकारमेवाह । जगतामिति ।। कमलयैव श्रियैव समं सह ‘साकं सत्रा समं सह’ इत्यमरः । केवलं अतिशयेन उल्लसन् रममाणः परमः सर्वोत्तमः पुराणपुरुषः अनादिपूरुषः यः हरिः चतुर्मुखप्रमुखैः विरिञ्चप्रधानैः देवैः ‘क्लीबे प्रधानं प्रमुखः’ इत्यमरः,युतं सहितं जगतां भवनानां चतुर्दशतयं चतुर्दश ‘सङ्ख्यायाः अवयवे तयप्’ इति तयप् प्रत्ययः । चतुर्दशभुवनानीति यावत् । प्रलयं संहारं आनिनाय प्रापयामास । ‘आङ् पूर्वकात् नीञ् प्रापणे द्विकर्मकधातोः लिट्’ । सः सर्वसंहारकर्ता एषः पुरोवर्ती यमसूनुतया अवतीर्णो हि ।। १० ।।",
  "8011": "न केवलं अयं संहारकर्ता किन्तु स्रष्टापीत्याह । त्रिगुणेत्यादिना ।। भगवान् पूर्णैश्वर्यवान् असौ नारायणः त्रिगुणाकृतिप्रकृतितः त्रयश्च ते गुणाश्च सत्वादयः त एव आकृतिः स्वरूपं यस्याः,सा च सा प्रकृतिः जडप्रकृतिश्च तस्याः इति त्रिगुणाकृतिप्रकृतितः । गुरुं महत्तत्वाभिमानिनं ब्रह्माणं असृजत् उत्पादितवान् । ‘प्रज्ञाज्ञानं महागुरुः’ इत्युक्तेः गुरुर्विरिञ्च इति प्रसिद्धमेव । ततः तस्मात् महत्तत्वाभि-मानिविरिञ्चात् । त्रिविधां त्रिस्रो विधाः प्रकाराः यस्याः सा त्रिविधा तां वैकारिकतैजसतामसभेदेन त्रिविधां ‘विधाविधौ प्रकारे च’ इत्यमरः,अहङ्कृतिं अहङ्कार-तत्त्वाभिमानिनं रुद्रं च असृजत् । अतः अस्मात् अहङ्कारत्रयात् अमर्त्यखानि अमर्त्याः देवाश्च खानि इन्द्रियाणि च ‘इन्द्रियेऽपि खं’ इत्यमरः । भूतपञ्चकमपि भूतानां आकाशवाय्वग्निजलमृत्संज्ञानां पञ्चकमपि असृजत् । तत्र अयं विभागः,वैकारिकाहङ्कारात् दशेन्द्रियाभिमानिदेवान्,तैजसाहङ्कारात् घ्राणादिवागादिदशेन्द्रियाणि,तामसाहङ्कारात् शब्दादितत्तद्गुणैः सह आकाशादिपञ्चभूतानि असृजत् इति । इतः उत्पादितेभ्यः मिलितेभ्यः तत्त्वेभ्यः अण्डमण्डलं ब्रह्माण्डमण्डलं असृजत् । इह अस्मिन् ब्रह्माण्डे जगन्ति चतुर्दशलोकान् असृजत् । ‘सृज विसर्गे लङ् परस्मैपदम्’ ।। ११ ।।",
  "8012": "विधीति ।। एषः भगवान् । विधिवायुवीन्द्रशिवकौशिकेशकान् विधिः ब्रह्मा वायुः मुख्यप्राणः वीन्द्रो गरुडः ‘विष्पक्षिपरमात्मनोः’ इति विश्वः,शिवः रुद्रः कौशिकः इन्द्रः ‘महेन्द्रगुग्गुलूलूकव्यालग्राहिषु कौशिकः’ इत्यमरः । एते ईशाः स्वामिनः येषां तान् स्वार्थे कप्रत्ययः । अमरामरानुगनरासुरादिकान् अमराश्च अमरानुगाः गन्धर्वाश्च नराश्च असुराः दैत्याश्च एते आदिकाः पूर्वे येषां तान् । सन्ततं अखण्डितं लीलया सृजति उत्पादयति,प्रपालयति रक्षति,हन्ति संहरति । स्वगतिं स्वीयां तत्तद्योग्यां गतिं स्थानं प्रयापयति प्रापयति । ‘स्वोज्ञातावात्मनि स्वं त्रिष्वात्मीयेसोऽस्त्रियां धने’ इत्यमरः । क्रमेण सृष्टिस्थितिसंहारकालेषु भगवता क्रियमाणानां उत्पत्तिपालननाशादीनां प्रवाहस्य कदापि विच्छेदो नास्तीति भावः । ‘सृज विसर्गे’ इत्यतः लट् परस्मैपदम् । ‘प्रपूर्वकात् पाल रक्षण इत्यस्मात् लट् परस्मैपदम्’ । ‘हन हिंसागत्योः इति धातोः लट् हन्ति हतः घ्नन्ति । ‘प्रपूर्वकात् या प्रापण इति धातोः णिजन्तात् लट्’ ।। १२ ।।",
  "8013": "अगणयेति ।। अगणेयसद्गुणगणः गणयितुं अशक्याः अगणेयाः ‘गणनीये तु गणेयं सङ्ख्याते गणितम्’ इत्यमरः,ते च ते सन्तः निर्दोषाश्च ते गुणाः ज्ञानानन्दादयः तेषां गणः यस्य सः । विदूषणः विगतानि दूषणानि दोषाः यस्मात् विदूषणः । अयं पुरोवर्ती नारायणः अनुपचारतः मुख्यतः स्वयं स्वसामर्थ्येनैव । स्ववशाखिलोऽपि स्वस्य वशः अधीनः अखिलः समस्तलोकः यस्य स तथोक्तः तादृशोऽपि अनेकरूपतां अनेकानि रूपाणि अवताराः यस्य तस्य भावः अनेकरूपता तां बहुरूपत्वं याति प्राप्नोति । कस्मै प्रयोजनाय,स्मृतिकीर्तनप्रणतिभिः स्मृतिश्च कीर्तनं च प्रणतिश्च ताभिः स्वावताररूपाणां गुणानां कर्मणां च स्मृतिः मनसा ध्यानं कीर्तनं वाचा उच्चारणं प्रणतिः प्रणामः एभिः साधनैः स्वजनस्य भक्तजनस्य विमुक्तये मोक्षाय । यद्यपि एकेनैव रूपेण सर्वकार्यकरणे समर्थः तथापि स्वभक्तानां तत्तद्योग्यतानुसारेण अवताररूपाणां अवतारकृतचरित्रादीनां ध्यानादिसाधनैः मुक्तिर्भवेत् इत्याशयेनैव अनन्तरूपवान् भवति न तु एकेन रूपेण कार्यकरणे असमर्थत्वात् इति भावः ।। १३ ।।",
  "8014": "एवं सामान्यतः मध्वाचार्यैः स्मृतं हरिं तच्चरितं च अनूद्य इदानीं विशेषतः ध्यातानां अवताराणां तत्कृतचरित्राणां अनन्तत्त्वेऽपि मध्वाचार्यस्मृतेषु कांश्चित् अवतारान् तत्कृतचरित्राणि च अनुवदति चतुराननायेत्याद्युदपादीत्यन्तैः सप्तविंशतिश्लोकैः । तथा हि प्रभुः समर्थः असौ नारायणः पुरा प्रथमं अनिमिषेश्वरः अनिमिषाणां मत्स्यानां ईश्वरः मत्स्यावतारस्सन् इति भावः । ‘सुरमत्स्यावनिमिषौ’ इति विश्वः । हयमुखेन हयस्य अश्वस्य मुखमिव तेन वपुषा शरीरेण उद्धतं प्रवृद्धं श्रुतिमुषं श्रुतीः वेदान् मुष्णाति चोरयतीति तं वेदान् अपहृतवन्तं पुरातनं आदिदैत्यं सद्रिपुं सतां रिपुं शत्रुं हयग्रीवासुरं विनिहत्य संहृत्य,चतुराननाय चत्वारि आननानि मुखानि यस्य सः तस्मै ब्रह्मणे ‘स्वयम्भूश्चतुराननः’ इत्यमरः,चतुरः चतुःसङ्ख्याकान् आगमान् वेदान् आदाय आनीय प्रददौ । अनेन मस्यावतारे ब्रह्मणः सकाशात् वेदानपहृतवन्तं हयग्रीवासुरं निहत्य पुनः चतुर्मुखाय वेददानरूपं अवतारप्रयोजनं च उक्तं भवति । द्वितीययोजना तु,अनिमिषेश्वरः देवेशः प्रभुः असौ हरिः हयमुखेन वपुषा हयग्रीवरूपेण अवतीर्णस्सन् श्रुतिमुषं वेदान् अपहृतवन्तं उद्धतं दृप्तं पुरातनं सद्रिपुं मधुनामकदैत्यं विनिहत्य चतुराननाय चतुरो वेदान् प्रददौ इति । अनेन हयग्रीवावतारः तत्कृतं पूर्ववदेव मधुनामकं दैत्यं हत्वा ब्रह्मणे वेददानरूपं अवतारकृत्यं च उक्तं भवति ।। १४ ।।",
  "8015": "अमरेन्द्रेति ।। वराहवपुषा वरः उत्तमश्चासौ आहवः सङ्ग्रामश्च वराहवः ‘सङ्ग्रामाभ्यागमाहवाः’ इत्यमरः तं पुष्णाति पोषयतीति वराहवपुट् सम्यक् युद्धकोविदः इत्यर्थः,तेन वराहवपुषा । स्वरूपकथनार्थं एतत् । यद्वा वराणां उत्तमानां देवानां आहवं प्रार्थनारूपं आह्वानं पुष्णाति अङ्गीकरोतीति वराहवपुट् तेन समुद्रमथनकाले मन्दरपर्वते जले मग्ने सति देवैः प्रार्थनया आहूतेन इत्यर्थः । आप्तरक्षिणा आप्तानां शरणं प्राप्तानां रक्षिणा पालकेन अमुना नारायणेन । ऊर्मिमत्सृतिसिन्धुकच्छपतया ऊर्मयः तरङ्गाः अस्याः सन्तीति ऊर्मिमती ‘भङ्गस्तरङ्ग ऊर्मिर्वा’ इत्यमरः सृतिर्व्याप्तिः यस्य स ऊर्मिमत्सृतिः ऊर्मिमत्सृतिश्चासौ सिन्धुः समुद्रश्च ऊर्मिमत्सृतिसिन्धुः तरङ्गयुक्तविस्तृतसमुद्रः इत्यर्थः,तस्मिन् कच्छपतया कच्छपस्य भावः कच्छपता तया कूर्मत्वेन ‘कूर्मे कमठकच्छपौ’ इत्यमरः । अमरेन्द्रवैरिभुजदण्डमण्डलप्रतिकर्षपुष्करपतद्धरोद्धृतिः अमराः देवाः इन्द्रस्य वैरिणः असुराः ‘दनुजेन्द्रारिदानवाः’ इत्यमरः,तेषां भुजाः बाहव एव दण्डाः तेषां मण्डलानि समूहाः तैः प्रतिकर्षेण मथनेन पुष्करे उदके ‘कबन्धमुदकं पाथः पुष्करं सर्वतोमुखम्’ इत्यमरः । पततः मग्नस्य धरस्य मन्दरपर्वतस्य ‘अहार्यधरपर्वताः’ इत्यमरः उद्धृतिः उद्धरणम् अमराश्च इन्द्रवैरिणश्च अमरेन्द्रवैरिणः तेषां भुजदण्डः तेषां मण्डलानि तैः प्रतिकर्षः तेन पुष्करे पतंश्चासौ धरश्च तस्य उद्धृतिरिति विग्रहः । विदधे अकारि । ‘वि पूर्वकात् डु धाञ् धातोः कर्मणि लिट् आत्मनेपदं ‘दधे दधाते दधिरे’ । अमृतार्थं देवासुरैः मथनकाले मन्दरपर्वते जले मग्ने सति तदा देवैः प्रार्थनयाऽहूतो भगवान् गम्भीरे समुद्रे कूर्मरूपो भूत्वा मन्दरपर्वतं उद्दधार इति भावः । कूर्मावतारः मन्दरोद्धरणं अवतारप्रयोजनं च उक्तं भवति । द्वितीययोजना तु ऊर्मिमत्सृतिसिन्धुकच्छपतया उर्मयः भावजन्मवृद्धि-परिणामक्षयविनाशाख्यषडूर्मयः अस्याः सन्तीति ऊर्मिमती सा च सा सृतिः संसारश्च सैव सिन्धुः तस्य कच्छं पारः मोक्ष इति यावत् तस्य पातीति पः पालकः कच्छपः तस्य भावः कच्छपता तया संसारसिन्धुपारभूतमोक्षरक्षकतया इत्यर्थः । मुक्तिदानेन इति यावत् । आप्तरक्षिणा शरणागतपालकेन स्मरणादिना भक्तानां संसारमोचकेन इति भावः । अमुना श्रीनारायणेन वराहवपुषा वराहस्य सूकरस्य वपुरिव वपुः यस्य सः वराहवपुः तेन वराहरूपेण सता ‘वराहः सूकरो घृष्टिः’ इत्यमरः । अमरेन्द्राणां देवश्रेष्ठानां वैरिणः हिरण्याक्षस्य भुजदण्डयोः मण्डलेन प्रतिकर्षेण आकर्षणेन पुष्करे जले पतती मज्जती धरा धरित्री च ‘धरा धरित्री धरणी’ इत्यमरः तस्याः उद्धृतिः जलोपरिस्थापनं विदधे अकारि । अमरेन्द्राणां वैरी अमरेन्द्रवैरिणः भुजदण्डयोः मण्डलं तेन प्रतिकर्षः तेन पुष्करे पतन्ती च सा धरा च तस्याः उद्धृतिः इति विग्रहः । भगवान् वराहावतारं कृत्वा हिरण्याक्षनामकदैत्येन जले निमज्जितभूमेः जलात् बहिः उद्धरणं कृतवान् इति भावः । अनेन वराहावतारः भूम्युद्धरणं अवतारप्रयोजनं च उक्तं भवति ।। १५ ।।",
  "8016": "नरसिंह इति ।। एषः नारायणः । सरसः रसेन वीर्येण सहितः सरसः ‘ृङ्गारादौ विषे वीर्ये गुणे रागे द्रवे रसः’ इत्यमरः । नरसिंहः सिंहमुखपुरुषदेहस्सन् प्रतिघोदये प्रतिघस्य कोपस्य उदये उद्भवे सति ‘कोपक्रोधामर्षरोषप्रतिघारुट् क्रुधौ स्त्रियां’ इत्यमरः । नखरचक्रतेजसा नखराणां नखानां ‘नखोऽस्त्री नखरोऽस्त्रियाम्’ इत्यमरः । चक्रस्य समूहस्य ‘चक्रो गणे चक्रवाके’ इति विश्वः,तेजसा सामर्थ्येन स्फुरत्तनुं स्फुरन्ती लसन्ती तनुः कायो यस्य स तथोक्तः तम् । पृथुसत्वं पृथु बहु सत्वं बलं यस्य स तथोक्तः तम् । दारुणं क्रूररूपं स्वरिपुं स्वस्य स्वकीयस्य ‘आत्मीये स्वोऽस्त्रियां धने’ इत्यमरः प्रह्लादस्य रिपुं वैरिणं हिरण्यकशिपुनामकं दैत्यं क्षणेन स्वल्पकालेनैव शीघ्रमिति यावत् । विददार विपाटितवान् । ‘दॄ विदारण इत्यस्मात् लिट् परस्मैपदं ददार दद्रतुः दद्रुः’ । कथंभूतः,इष्टजनभीतिभञ्जनः इष्टाः भक्ताश्च ते जनाश्च इष्टजनाः तेषां भीतिः ‘भयं भीतिर्भीः साध्वसं भयम्’ इत्यमरः,तस्याः भञ्जनः परिहारकः । अनेन नरसिंहावतारस्य हिरण्यक-शिपुहननं प्रयोजनं उक्तं भवति । द्वितीययोजना तु इष्टजनभीतिभञ्जनः पूर्व एवार्थः । नरसिंहः नराणां पुरुषाणां सिंहः श्रेष्ठः । ‘सिंहशार्दूलनागाद्याः पुंसि श्रेष्ठार्थगोचराः’ इत्यमरः । एषः नारायणः दारुणं क्रूरं स्वरिपुं स्वस्य स्वकीयस्य गजेन्द्रस्य रिपुं शत्रुं पृथुसत्वं पृथुः अतिस्थूलदेहश्चासौ सत्वः जन्तुश्च पृथुसत्वः तं जलजन्तुविशेषं नक्राख्यग्रहं इत्यर्थः । ‘सत्वमस्त्री तु जन्तुषु’ इत्यमरः । अत्र प्रतिघोदयेन इति तृतीयान्तपदच्छेदः । प्रतिघोदयेन कोपोद्भवेन कोपात् इत्यर्थः । सरसः कासारात् ह्रदादिति यावत् । ‘कासारः सरसी सरः’ इत्यमरः । बहिराकृष्येति शेषः । खरनक्रतेजसा खरं तीक्ष्णाग्रं ‘खरः स्यात् गर्दभे देवताले तीक्ष्णाग्रकेऽपि च’ इति विश्वः,तच्च तत् चक्रं सुदर्शनायुधञ्च खरचक्रं ‘चक्रं सैन्यरथाङ्गयोः’ इति विश्वः,तस्य तेजसा सामर्थ्येन अनायासेनेति भावः । विददार अदीदलत् । अनेन हरिः तापसनामा भूत्वा नक्रं हत्वा गजेन्द्रं मोचयामास इति भावः । अनेन तापसनामावतारस्य गजेन्द्रमोचनं प्रयोजनं उक्तं भवति ।। १६ ।।",
  "8017": "अपीति ।। अयं श्रीनारायण एव ललितबाल्यवान् ललितं ईप्सितं सुन्दरमिति यावत्, ‘ललितं हारभेदे स्यादीप्सिते लगुडेऽपि च’ इति विश्वः,बाल्यं शिशुत्वं अस्यास्तीति ललितबाल्यवान् ‘शिशुत्वं शैशवं बाल्यं’ इत्यमरः वामनोऽपि वामनावतारोऽपि सन् प्रतिभाबलेन प्रतिभायाः बुद्धेः बलेन सामर्थ्येन कृतदैत्यकौतुकः कृतं उत्पादितं दैत्यानां बलिचक्रवर्तिभृत्यानां कौतुकं आश्चर्यं येन स तथा । अतिह्रस्वाकारं वामनं दृष्ट्वा सर्वे दैत्याः आश्चर्ययुक्ताः बभूवुः इति भावः । तादृशस्सन् उपधेः त्रिपादव्याजात् ‘कपटोऽस्त्रीव्याजदम्भोपधयश्छद्मकैतवे’ इत्यमरः । अधःकृतबलीन्द्रशात्रवः अधः भूमेः अधःस्थितरसातले कृतः स्थापितः बलिः बलिनामकः इन्द्रशात्रवः इन्द्रस्य देवेन्द्रस्य शात्रवः शत्रुः येन स तथोक्तः । ‘दस्युशात्रव शत्रवः’ इत्यमरः । तादृशस्सन् स्वजनाय केवलं स्वकीयश्चासौ जनश्च स्वजनः तस्मै इन्द्रायैव परं उत्तमं ‘परः स्यादुत्तमानात्मे’ इत्यमरः,मुख्यमिति यावत् । साङ्कल्पिकस्वर्गव्यावृत्यर्थं इदं पदं स्वर्गाख्यस्थानं तदाधिपत्यमिति यावत् । ‘पदं व्याजाङ्घ्रितच्चिन्हस्थानत्राणांशलक्ष्मसु’ इति भास्करः । अदात् दत्तवान् । वामनरूपस्सन् बलिचक्रवर्तिनं भूमेः अधः कृत्वा इन्द्राय त्रैलोक्याधिपत्यं दत्तवान् इति भावः । अनेन वामनावतारस्य इन्द्राय बलिचक्रवर्त्यपहृतस्वर्गलोकाधिपत्यदानं प्रयोजनं उक्तं भवति । द्वितीययोजना तु अयं नारायणः वामनः ह्रस्वाकारः बालरूपः सन्निति यावत् । खर्वो ह्रस्वश्च वामनः’ इत्यभिधानम् । जिननामकपुत्रत्वं स्वस्य प्रदर्श्य ललितबाल्यवान् तैः जिनादिभिः आदृतबाल्यवान् सन् प्रतिभाबलेन बुद्धिसामर्थ्येन कृतदैत्यकौतुकः उत्पादितजिनादिदैत्यविस्मयः सन् उपधेः कपटात् ‘विश्वं असत् क्षणिकं विज्ञानं शून्यं अभावनं’ इत्यादिवचनेन तान् जिनादीन् मोहयित्वा इति भावः । अधःकृतबलीन्द्रशात्रवः अधः अन्धे तमसि कृताः पातिताः बलिनः बलवन्तः इन्द्रशात्रवः जिनादिदैत्याः येन स तथोक्तः सन् । स्वजनाय केवलं देवादिस्वभक्तजनायैव परं पदं अत्युत्तमं स्थानं वैकुण्ठमपि अदात् । विश्वं असत् क्षणिकं इत्यादिशब्दानां स्वाभिप्रेतार्थं उक्त्वा सर्वस्य स्वाधीनत्वबुद्धिं च उत्पादयित्वा देवानां मोक्षमदात् इति भावः । अनेन बुद्धावतारस्य जिनादिमोहनं अवतारप्रयोजनं उक्तं भवति । ‘डुदाञ् दाने इत्यतः लुङ् परस्मैपदं अदात् अदातां अदुः’ ।। १७ ।।",
  "8018": "कथयन्तीति ।। सन्तः हरिं अमुं श्रीनारायणम् । गुरुशक्तिताप-सवरान्वयोद्भवं गुर्वी महती शक्तिः शापानुग्रहसामर्थ्यं यस्य सः गुरुशक्तिः गुरुशक्तिश्चासौ तापसवरः मुनिश्रेष्ठश्च ‘तपस्वी तापसः पारिकांक्षी वाचंयमो मुनिः’ इत्यमरः,जमदग्निनामकऋषिः इत्यर्थः तस्यान्वये वंशे उद्भवः प्रादुर्भावः यस्य स तथा तं परशुरामं कथयन्ति वदन्ति । कथंभूतं,मुहुर्मुहुः त्रिःसप्तकृत्व इति यावत् । परशुभासमानगोहतमर्त्यदेवतमसं परशौ कुठारे ‘द्वयोः कुठारः स्वधितिः परशुश्च परश्वधः’ इत्यमरः,भासमानाश्च ता गावो रश्मयश्च परशुभासमानगावः मर्त्यदेवा एव क्षत्रिया एव तमांसि अन्धकाराः परशुभासमानगोभिः हतानि संहृतानि मर्त्यदेवतमांसि येन स तथोक्तः तम् । पुनः कथंभूतं,जगतां स्वभक्तजनानां हितं सुखकरं कमिव,गुरुशक्तितापसवरान्वयोद्भवं गुरुः महर्षीणां गुरुः शक्तिनामकः गुरुश्चासौ शक्तिश्चासौ तापसवरश्च तस्य अन्वये अवतीर्णं अपरं हरिमिव वेदव्यासमिव । कथंभूतं वेदव्यासं,परशुभासमानगोभिर्हतमर्त्यदेवतमसं पराः उत्तमाः शुभाः शोभनाः असमानाः असदृशाः गावः स्ववाचः हतं नाशितं मर्त्या मनुष्याः देवाश्च तेषां तम अज्ञानं परशुभासमानगोभिर्हतं मर्त्यदेवतमः येन स तथोक्तः तम् । अत एव जगतां हितम् । पुनः कमिव,गुरुशक्तितापसवरान्वयोद्भवं गुर्वी महती शक्तिः सामर्थ्यं यस्य सः स चासौ तापसवरः कश्यपमुनिः इत्यर्थः तस्य अन्वये उद्भवं अपरं अन्यं हरिं सूर्यमिव ‘चन्द्रे सूर्ये यमे विष्णौ वासवे दर्दुरे हये । मृगेन्द्रे वानरे वायौ दशस्वपि हरिः स्मृतः’ इति धनञ्जयः । कथंभूतं सूर्यं,परशुभासमानगोहतमर्त्यदेवतमसं पराभिः उत्कृष्टाभिः शुभाभिः प्रकाशमानाभिः असमानाभिः गोभिः किरणैः हतं मर्त्यानां देवानां तमः अन्धकारो येन स तथोक्तः तम् । अत एव जगतां हितम् । ‘गौर्नाके वृषभे रश्मौ वाग्भूदिग्धेनुषु स्त्रियां’ इति रत्नमाला । अत्र पूर्वयोजनयां परशुरामावतारः एकविंशतिवारं क्षत्रियसंहारश्च अवतारप्रयोजनं उक्तं भवति । द्वितीययोजनायां तु वेदव्यासावतारः देवादिसज्जनानां अज्ञाननाशनेन ज्ञानदानं च अवतारप्रयोजनं उक्तं भवति । दृष्टान्तत्त्वेन सूर्यपरतया तृतीययोजना इति ज्ञेयम् ।। १८ ।।",
  "8019": "इतः परं महिदासेत्यतः प्राक्तनेषु षोडशश्लोकेषु रामकृष्णयोः अवतारं तच्चरितानि च मध्वाचार्यध्यातानि सहैव वर्णयति ।। करुणाकर इत्यादिना ।। करुणाकरः करुणायाः आकरः उत्पत्तिस्थानं कृपासमूहात्मको वा भगवान् नारायणः पुरा पूर्वं त्रेतायुगे अहिमकरान्वये हिमाः शीतलाः न भवन्तीति अहिमाः उष्णाः इत्यर्थः अहिमाः कराः मरीचयो यस्य सः अहिमकरः सूर्यः तस्य अन्वये कुले अभवत् प्रादुरभूत् । कथंभूतः,सवसुदेवमोददः वसुभिः सहिताः सवसवः सवसवश्च ते देवाश्च तेषां मोदं सन्तोषं ददातीति सवसुदेवमोददः । यद्वा वसवः मयूखाः तैः सहितः सवसुः स चासौ देवः सूर्यश्च तस्य मोददः । तद्वंशे अवतीर्णत्वात् । ‘वसुर्मयूखाग्निधनाधिकेषु’ इति विश्वः । अथवा वसुभिः रत्नैः धनैर्वा सहिता सवसुः वसुन्धरा तस्याः देवाः सवसुदेवाः भूदेवाः विश्वामित्रादयः तेषां मोददः । यस्य सूर्यवंशोद्भवस्य हरेः दशरथस्य दशरथनामा राजा जनकः पिता बभूव । कथंभूतः,भुवि धरायां अग्रयसम्पदः अग्रया उत्तमा सम्पत् लक्ष्मीः यासु ताः दिशः जितवान् । पुनः किंभूतः,वैरिहा शत्रून् हन्तीति वैरिहा । इयं रामपक्षे योजना । कृष्णपक्षे तु स वसुदेवमोदद इत्यत्र स इति भिन्नपदम् । दशरथ इत्यत्र दशेति रथेति पदद्वयम् । पुराऽहिमकरेत्यत्र अकारप्रश्लेषं विहाय हिमकरेति च पदम् । करुणाकरः सः भगवान् नारायणः पुरा द्वापरान्ते हिमकरान्वये हिमकरस्य चन्द्रस्य अन्वये वंशे अभवत् । किंभूतः,वसुदेवमोददः वसुदेवस्य मोदप्रदः । चन्द्रवंशे उत्पन्नस्य यादवविशेषस्य वसुदेवस्य पुत्रोऽभवदिति भावः । सवसुदेव इत्येकपदत्वे सवसोः भूमेः देवानां च मोदत इति ज्ञेयम् । अवतारात् पूर्वं गौः भूत्वा अश्रुमुखी खिन्ना इत्युक्तेः अवतारेण भूभारहरणात् भूमेः सुखदत्वं ज्ञेयम् । यस्य वसुदेवसुतस्य अग्रयसम्पदः । अत्र षष्ठ्यन्तं इदं पदम् । अग्रया उत्कृष्टा च सा सम्पदैश्वर्यं च तस्याः जनकः उत्पादकः ऐश्वर्यहेतुः रथः,स्यन्दनः बभूव । किंभूतो रथः,दश दिशो जितवान् दिग्विजयी वैरिहा च,यस्मिन् रथे स्थितः सर्वान् नृपान् पराजयति वैरिणश्च हन्ति तादृश इति भावः । तच्च ‘न केशवरथे कश्चित्स्थितो याति पराभवं’ इति वचनात् सिद्धम् ।। १९ ।।",
  "8020": "भुजगेति ।। भुवनेश्वरप्रियः लोकानां ईश्वरः स्वामी तस्य हरेः प्रियः प्रीतिविषयः भुजगेश्वरोऽपि भुजगानां सर्पाणां ‘सर्पःपृदाकुर्भुजगः’ इत्यमरः,ईश्वरः ईशिता शेषोऽपि समजनि लक्ष्मणनाम्ना जज्ञे । ‘जनि प्रादुर्भावे लुङ् आत्मनेपदम्’ । अथ लक्ष्मणोत्पत्त्यनन्तरं भुवि भूमौ अरिदरजन्माभूत् अरिः सुदर्शनं चक्रं तदभिमानी कामः इत्यर्थः । दरः पाञ्चजन्यः शङ्खः तदभिमानी कामपुत्रोऽनिरुद्धः इत्यर्थः,अरिश्च अरिदरौ तयोः कामानिरुद्धयोः जन्मोत्पत्तिः अभूत् । कामः भरतः अनिरुद्धः शत्रुघ्नः अभवत् इति भावः । इह चतुर्षु मध्ये अमुष्य लक्ष्मणस्य अग्रजं पूर्वजं तं भगवन्तं रामनामकं राम इति नाम आख्या यस्य स तथोक्तं आहुः वदन्ति । कथंभूतं,कान्तिविजितेन्दुं कान्त्या मुखकान्त्या विजितः पराभूतः इन्दुः चन्द्रः येन स तथोक्तः तम् । अत एव रमणीयं सुन्दरम् । कृष्णपक्षे तु भुवनेश्वरप्रियः भुजगेश्वरः शेषोऽपि समजनि बलभद्रत्वेन जज्ञे । अथ हरिशेषयोरवतारानन्तरं भुवि अरिदरजन्म अरीणां भगवद्वेषिणां दरस्य भयस्य ‘दरः साध्वसगर्तयोः’ इति विश्वः,जन्मोत्पत्तिः अभूत् । भुवि कृष्णावतारे सति असुराणां मनसि भयमुत्पन्नमिति भावः । अमुष्य कृष्णस्य अग्रजं प्रथममुत्पन्नं शेषावतारं रामनामकं\nआहुः । किंभूतं कान्तिविजितेन्दुं कान्त्या शरीरकान्त्या विजितेन्दुं रमणीयं दर्शनीयं\nइति योजना ।। २० ।।",
  "8021": "जनकेनेति ।। अथ कतिचिद्दिनानन्तरं प्रभुः दुष्टशिक्षणसमर्थः रामचन्द्रः दुष्टजनतः दुष्टश्चासौ जनः सुबाहुमारीचादिदुष्टजनः इत्यर्थः,तस्मात् इति ततः चकितेन भीतेन तपस्विना विश्वामित्रमुनिना वनं अरण्यं अनीयत नीतः । ‘णीञ्प्रापण इत्यतः कर्मणि लङ् आत्मनेपदं अनीयत अनीयेतां अनीयन्त’ । किंभूतः विरहासहिष्णुना विरहं पुत्रवियोगं असहिष्णुना सोढुं अशक्तेन जनकेन पित्रा दशरथेन ‘जनकः पिता’ इत्यमरः,मुहुः असकृत् ‘मुहुः पुनः पुनः शश्वद्वभीक्ष्णमसकृत्समाः’ इत्यमरः । ईक्षितः दृष्टः । ततः वनं प्रति गमनानन्तरं स रामः आसुरीं सुरविरुद्धां निशिचरीं ताटकां नाम राक्षसीं जघान । कृष्णपक्षे तु अयं प्रभुः स कृष्णः । दुष्टजनतः दुष्टजनात् कंसात् चकितेन तपस्विना तपोवता जनकेन पित्रा वसुदेवेन वनं नन्दगोपस्थानं बृहद्वनं अनीयत । किंभूतः,विरहासहिष्णुना जनकेन मुहुः ईक्षितः नतः सः कृष्णः निशिचरीं रात्रौ सञ्चारिणीं आसुरीं असुरस्वभावां पूतनां कंसस्य उपमातरं जघान हतवान् । ‘हन हिंसागत्योः लिट् परस्मैपदं जघान जघ्नतुः जघ्नुः’ ।। २१ ।।",
  "8022": "मुनीति ।। अथ ताटकासंहारानन्तरं अमरादिसद्गणः अमराः देवाः आदयो येषां ते मुन्यादयः तेषां सद्गणः सत्समूहः तं श्रीरामचन्द्रं अभि उद्दिश्य अनन्दत् रामं दृष्ट्वा सन्तुतोष । ‘टु नदि समृद्धौ लङ् परस्मैपदम्’ । किम्भूतं,आहवे युद्धे उद्यतसुबाहुं उद्यतः आत्मना सह योद्धुं उद्युक्तः सुबाहुः सुबाहुनामकराक्षसः उद्यतश्चासौ सुबाहुश्च इति विग्रहः तम् । क्षपयन्तं नाशयन्तम् । कथंभूतं सुबाहुं,मुनिसप्ततन्तुकृतवैरबन्धनं मुनेः विश्वामित्रस्य सप्ततन्तुः यज्ञः ‘सप्ततन्तुर्मखः क्रतुः’ इत्यमरः,तस्मिन् कृतं वैरस्य बन्धनं येन स तथोक्तः तम् । ‘वैरं विरोधो विद्वेषः’ इत्यमरः मुनियज्ञविरोधिमित्यर्थः । पुनः किंभूतं सुबाहुं,कटुकेश्यरिष्टपदमुख्यदुर्जनं कटवः क्रूराः ‘कटुः सुगन्धे तीक्ष्णे स्यात्’ इति विश्वः,केशाः शिरोरुहाः अस्य सन्तीति कटुकेशि ‘कचः केशः शिरोरुहः’ इत्यमरः अरिष्टानां अशुभानां पदं आश्रयः ‘रिष्टं क्षेमाशुभाभावेष्वरिष्टे तु शुभाशुभे’ इत्यमरः मुख्यदुर्जनः राक्षसश्रेष्ठः कटुकेशी चासौ मुख्यदुर्जनश्च इति विग्रहः तम् । कृष्णपक्षे तु अथ पूतनासंहारनन्तरं अमरादिसद्गणः तं कृष्णं अभ्यनन्दत् । किंभूतं कृष्णं,मुनिसप्ततन्तु-कृतवैरबन्धनं प्ताभिः जटाभिः सहिताः सप्ताः ते च ते मुनयश्च मुनिसप्ताः परनिपातोऽयं तेषां तन्तुः सन्ततिः ‘तन्तुनक्रे तथोर्णायां सूत्रसङ्घे च सन्ततौ’ इत्यभिधानं,मुनीनां प्रजा इत्यर्थः तस्मिन् । कृतवैरिबन्धनं उपलक्षणमेतत् । बालमात्रहनने उद्युक्तं इत्यर्थः । ‘चेरुश्च ते बालवधे सदोद्यता’ इति वचनात् । प्ताशब्दस्य जटार्थत्वं तु सप्तमसर्गे ‘अपि सप्ततया विराजितान्’ इत्यस्मिन् श्लोके उक्तम् । कटुकेश्यरिष्टपदमुख्यदुर्जनं केश्यरिष्टौ इति पदे नामनी ययोः तौ केशिनामकारिष्टनामकदैत्यौ मुख्यौ श्रेष्ठौ यस्य स तथोक्तः ‘मुख्यवर्य-वरेण्याश्च’ इत्यमरः,स चासौ दुर्जनश्च कटुः क्रूरः निर्दयश्चासौ केश्यरिष्टपदमुख्यदुर्जनश्च तम् । बालवधाय ऋष्याश्रमादिस्थानेषु सञ्चरन्तं अरिष्टकेशिप्रमुखकंसपरिवारजनं इति यावत् । क्षपयन्तं नाशयन्तम् पुनः किंभूतं कृष्णं,आहवे युद्धे उद्यतसुबाहुं उद्यतौ उन्नमितौ सु शोभनौ बाहू भुजौ यस्य स तथोक्तः तम् । युद्धे कुशलमित्यर्थः ।। २२ ।।",
  "8023": "स इति । सकलगोकुलप्रियः सकलाश्च ताः गावः वेदादिरूपवाचः तासां कुलस्य समूहस्य प्रियः प्रीतिविषयः मुख्यप्रतिपाद्य इति यावत् । एषः रामः । विकस्वरगुणस्वरद्विजे विकस्वराः शोभनाः गुणाः भक्त्यादयः स्वराः वेदोच्चारणाङ्गभूताः उदात्तादिस्वराः । गुणाश्च स्वराश्च,विकस्वराः गुणस्वराः येषां ते द्विजाः यस्मिन् तत् तस्मिन् । स्फुरिते विराजमाने सवने विश्वामित्रयज्ञे चरन् आसक्तः विघ्ननिरासाय तत्र तत्र सञ्चरन् सन् सुन्दरीः रमणीयाः श्रोत्रप्रियाः इतकामतापसरसार्द्रधीगिरः इतः प्राप्तः कामः निर्विघ्नेन यज्ञनिष्पत्तिरूपो मनोरथो येन स इतकामः इतकामश्चासौ तापसः विश्वामित्रः तस्य रसेन रागेण अनुरागेण स्नेहेनेति यावत् । ‘गुणे रागे द्रवे रसः’ इत्यमरः । ‘रागोऽनुरागे मात्सर्ये’ इति रत्नमाला च । आर्द्रा क्लिन्ना च सा धीश्च तथोक्ताः गिरः वचनानि त्वत्प्रसादात् अस्मत् यज्ञनिष्पत्तिः अभूत् इत्यादिस्नेहपूर्वकवचनानि प्रतिलालयन् आदरं कुर्वन् अरमत । ‘रमु क्रीडायां लङ् आत्मनेपदं अरमत अरमेतां अरमन्त’ । कृष्णपक्षे तु सवने इत्यत्र भिन्नं पदम् । सः कृष्णः विकस्वरगुणस्वरद्विजे विकस्वरः शोभमानः गुणः माधुर्याख्यः यस्य सः विकस्वरगुणः स्वरः ध्वनिर्येषां ते विकस्वरगुणस्वराः द्विजाः पक्षिणः यस्मिन् तस्मिन् ‘दन्तविप्राण्डजा द्विजाः’ इत्यमरः । स्फुरिते चन्द्रचन्द्रिकया विराजिते वने वृन्दावने चरन् अरमत कथंभूतः,सकलगोकुलप्रियः सकलानां गवां धेनूनां कुलस्य प्रियः । यद्वा गोकुलशब्देन नन्दगोपावासस्थानं उच्यते तेन च तद्गतजन्तवः अभिप्रेताः ततश्च गोकुलानां प्रियः इत्यर्थः । पुनः किंभूतः,इतकामतापसरसार्द्रधीगिरः इतः प्राप्तः कामतापः याभिः ताः । रसेन स्नेहेन आर्द्रा क्लिन्ना च सा धीश्च तया स्नेहबुद्ध्या गीर्भिः नर्मवचनैश्च सहिताः सरसार्द्रधीगिरः । इतकामतापाश्च ताः सरसार्द्रधीगिरश्च इति ताः । एवंभूताः सुन्दरीः गोपाङ्गनाः ‘सुन्दरी रमणी रामा’ इत्यमरः,प्रतिलालयन् सुखयन् अरमत इति योजना ।। २३ ।।",
  "8024": "सहजेति ।। सहजान्वितः लक्ष्मणेन युक्तः सकलमित्रसंयुतः सकलं विश्वं मित्रं सुहृत् यस्य स विश्वामित्रमुनिः तेन संयुतः सहितः मधुरां मनोहरां जनकवल्लभां विदेहराजस्य प्रियां पुरीं मिथिलानगरीं ‘पूःस्त्रीपुरीनगर्यौ वा पत्तनं’ इत्यमरः,गतः प्राप्तः । इमां पुरीं प्रविशन् पुरमध्ये गच्छन् जगदेकसुन्दरः जगत्सु लोकेषु एकः मुख्यः सुन्दरः मनोहरः सः रामचन्द्रः नरनार्युदारनयनोत्सवः नराः नार्यश्च तासां मिथिलापुरगतानां जनानां उदाराणां उत्कृष्टानां नयनानां नेत्राणां उत्सवः हर्षजनकः अभवत् । कृष्णपक्षे तु सहजेन बलरामेण अन्वितः सकलैः मित्रैः नन्दगोपादिभिः संयुतः जनकवल्लभां जनकस्य वसुदेवस्य प्रियां मधुरां तत्संज्ञां पुरीं ‘गोदा गोदावरी नद्यां मधुरा मथुरा पुरी’ इति विश्वः,गतः प्राप्तः । इमां प्रविशन् मधुरापुर्यां अन्तर्गच्छन् जगदेकसुन्दरः सः श्रीकृष्णः नरनार्युदार-नयनोत्सवः मधुरागतनरनारीणां उदारनयनोत्सवः अभवत् ।। २४ ।।",
  "8025": "अथेति ।। अथ पुरप्रवेशानन्तरं लीलया अलक्षीकृत्य इति यावत् । अनायासेनेति वा । खण्डितेश्वरधनुः खण्डितं द्वेधाकृतं ईश्वरधनुः ईश्वरस्य रुद्रस्य ‘ईश्वरः शर्व ईशानः’ इत्यमरः धनुः चापः येन स तथोक्तः । विदेहराजेन राज्ञां बलपरीक्षार्थं स्वयंवराय अनीतं रुद्रधनुः रामेण भग्नं इत्यर्थः । अत एव हेतोः क्षपितोग्रसेननृपपुत्रपौरुषः उग्रा क्रूरा सेना चमूः येषां ते उग्रसेनाः । नृपाणां राज्ञां पुत्राः कुमाराः नृपपुत्राः । उग्रसेनाश्च नृपपुत्राश्च तेषां पौरुषं पुंस्त्वं ‘पुंभावे तत्क्रियायां च पौरुषं’ इत्यमरः,अहंकार इति यावत्,क्षपितं खण्डितं उग्रसेननृपपुत्रपौरुषं येन स तथोक्तः । नृपपुत्रासाध्यधनुर्भङ्गकरणेन नृपपुत्राणां अहङ्कारो रामेण खण्डित इति भावः । अब्जभूगुरुः अब्जात् कमलात् भवति उत्पद्यते अब्जभूः विरिञ्चः तस्य गुरुः पिता ‘गुर्गीष्पति पित्राद्यौ’ इत्यमरः,सः रामः विप्रगुरुं विप्राणां ब्राह्मणानां गुरुं उपदेशकर्तारं विश्वामित्रं समुपास्य संयोज्य विश्वामित्राज्ञां अङ्गीकृत्य,धनुर्भङ्गस्य कृतत्त्वेन विश्वामित्रसेवाकृता इति भावः । अमेयतेजसा अमेयं अपरिमितं च तत् तेजः प्रभावश्च बलं वा अमेयतेजः तेन । ‘तेजः प्रभावे दीप्तौ च बले शुक्रेऽपि’ इत्यमरः । अपरिमितेन शरीरबलेन इत्यर्थः । स्वजनान् स्वकीयजनान् लक्ष्मणादीन् अमोदयत् सन्तोषयामास । कृष्णपक्षे तु अथ मधुरप्रवेशानन्तरं लीलया अनायासेन खण्डितेश्वरधनुः कंसाय दत्तं रुद्रधनुः कृष्णेन भग्नमिति प्रसिद्धमेवेति भावः । क्षपितोग्रसेननृपपुत्रपौरुषः उग्रसेननामकश्चासौ नृपश्च उग्रसेननृपः तस्य पुत्रः आत्मजः कंसः तस्य पौरुषं पराक्रमः क्षपितं नाशितं उग्रसेननृपपुत्रपौरुषं येन स तथोक्तः । निहतकंस इति यावत् । सः श्रीकृष्णः अब्जभूगुरुः सन्नपि विप्रगुरुं सान्दीपं उपाध्यायं समुपास्य संसेव्य वेदादिकं अधीत्य इति यावत् । अमेयतेजसा जरासन्धविजयादिरूपेण सामर्थ्येन । स्वजनान् वसुदेवादीन् । अमोदयत् । ‘मुद हर्षे इत्यतो ण्यन्तात् लङ् परस्मैपदम्’ ।। २५ ।।",
  "8026": "कमलामिति ।। अयं रामः । कमलपत्रलोचनां कमलस्य पद्मस्य पत्रमिव लोचने यस्याः सा तथोक्ता तां नृपसुतां नृपस्य जनकस्य सुतां दुहितरं भुवं आगतां प्राप्तां भूमौ अवतीर्णां इति यावत् । कमलां श्रियं ‘कमला श्रीः हरिप्रिया’,इत्यमरः,गृहीतवान् उद्वाहितवान् सन् ततः स्वपुरं आगच्छन् मार्गे निजलीलया स्वाभाविकक्रीडया विजितराजशात्रवः राज्ञां क्षत्रियाणां शात्रवः शत्रुः राजशात्रवः परशुरामः ‘दस्युशात्रवशत्रवः’ इत्यमरः,विजितः अज्ञदृष्ट्या पराभूतो राजशात्रवो येन स तथा सन् अब्धिदुर्गमं अब्धिवत् समुद्रवत् दुर्गमं शत्रुभिः प्राप्तुं अशक्यं पुरं अयोध्यानगरं ‘अगारे नगरे पुरम्’ इत्यमरः,आप्य प्राप्य मुदं सन्तोषं आपत् आप । ‘आप्लृ व्याप्तवित्यतो लुङ् परस्मैपदं आपत् अपतां आपन्’ । कृष्णपक्षे तु,अयं कृष्णः कमलपत्रलोचनां नृपसुतां भीष्मकराजसुतां भुवमागतां कमलां गृहीतवान् बलात्कारेण अपहृतवान् सन् निजलीलया विजितराजशात्रवः विजिताः राजानः जरासन्धादिराजाख्याः शात्रवाः येन स तथोक्तस्सन् अब्धिदुर्गमं अब्धिना दुर्गमं पुरं द्वारकापुरं आपत् इति योजना ।। २६ ।।",
  "8027": "स इति ।। सः रामः । मातृजनतृष्टये किल माता सापत्नजननी कैकेयी सैव जनः मातृजनः तस्य तुष्टये प्रीत्यर्थं किल । त्वरितः वेगवान् सन् वनं अरण्यं प्रति जगाम । किल इत्यनेन कैकयीप्रीतिः वनं प्रति गमने मुख्यं प्रयोजनं न भवतीति सूच्यते । तर्हि मुख्यं प्रयोजनं किमित्यत आह ।। विदधदिति ।। सतां ऋष्यादीनां ईप्सितं अपेक्षितं रावणादिराक्षससंहारं विदधत् कुर्वन् चिकीर्षुस्सन् इति यावत् । अनेन राक्षसनिग्रह एव मुख्यं प्रयोजनं वनप्रवेशे इत्युक्तं भवति । कथं जगाम,शुभया पतिव्रतया भार्यया पत्न््नया सीतया सह । तथा महाजयध्वजलक्ष्मणाग्रयसुहृदापि महाजयः शत्रुविजयः यस्मात् स महाजयः तादृशः ध्वजः केतनं यस्य सः महाजयध्वजः ‘केतनं ध्वजमस्त्रियां’ इत्यमरः । जयसंपादकध्वजस्तंभवान् इति यावत् । पादयोः महाजयप्रदध्वजरेखावानिति वा । महाजय-ध्वजश्चासौ लक्ष्मणश्च महाजयध्वजलक्ष्मणः । अग्रयः उत्तमश्चासौ सुहृत् सखा च अग्रयसुहृत् । महाजयध्वजलक्ष्मणाख्यश्चासौ अग्रयसुहृच्च इति तथोक्तः । तेन सह सार्धं अत्र अमुदेति पदच्छेदः । अमुदा दुःखेन विना,राज्याभिषेकविषयकदुःखं विहाय सीतालक्ष्मणाभ्यां सह वनं जगाम इति भावः । कृष्णपक्षे तु त्वरितो वनमित्यत्र अवनं इति पदच्छेदः । विना मुदेत्यत्र मुदेत्येव पदम् । इप्सितं स्वाभीष्टं सतां ऋष्यादीनां अवनं रक्षणं विदधत् कुर्वन् सः कृष्णः मातृजनतुष्टये माता देवमाता अदितिः सैव जनः मातृजनः तस्य तुष्टये प्रीतये मुदा सन्तोषेण जगाम किल प्रतस्थे खलु । बदरिकाश्रमवासिनां मुनीनां नरकासुरेण उपद्रुतानां रक्षां कर्तुं नरकासुरेण अपहृतकुण्डलायाः अदित्याः प्रीतये च नरकवधार्थं जगाम इति भावः । कथं शुभया साध्व्या भार्यया सत्यभामयापि सह अग्रयसुहृदा उत्तममित्रेण महाजयध्वजलक्ष्मणा महाजयस्य महाजयवतः ध्वजस्य रथमध्यस्तंभस्य लक्ष्म चिह्नं तेन श्रीकृष्णस्य रथध्वजभूतेन इत्यर्थः । विना पक्षिणा गरुडेन सह सत्यभामया सह गरुडं आरुह्य प्रायादिति भावः ।। २७ ।।",
  "8028": "समतीतेति ।। सः रामः समतीतपर्वतपुरोगदुर्गमः पर्वतः चित्रकूटपर्वतः पुरोगः आदिः यस्य तत् पर्वतपुरोगं तच्च तत् दुर्गमं गन्तुमशक्यं स्थानं च समतीतं सम्यक् अतिक्रान्तं पर्वतपुरोगदुर्गमं येन स तथोक्तः सन्,बहून् खरदूषणादिसुजनद्विषः खरः खरनामकश्च दूषणः दूषणनामकश्च खरदूषणौ तौ आदी पूर्वौ येषां ते खरदूषणादयः सुजनानां ऋष्यादिसज्जनानां द्विषः द्वेषिणः खरदूषणादयश्च ते सुजनद्विषश्च तान् निहत्य क्रमात् प्रारब्धकर्मभोगानन्तरं इति भावः । महातमः महातमनामकं नरकं दुर्गतिं ‘स्यान्नारकस्तु नरको निरयो दुर्गतिस्त्रियाम्’ इत्यमरः,उपानयत् प्रापयामास । ‘उप पूर्वात् णीञ् प्रापण इत्यस्मात् लङ् परस्मैपदं अनयत् अनयतां अनयन्’ । कथंभूतं नरकं,विश्वभयदं विश्वेषां सर्वेषां श्रवणमात्रेण भयं ददातीति विश्वभयदः तम् । सुदुस्सहं अतिदुःखरूपत्वात् सर्वथा सोढुमशक्यम् । कृष्णपक्षे तु समतीतपर्वतपुरोगदुर्गमः नरकपुरस्य आवरणानि पर्वतजलपाशात्मकानि दुर्गाणि अतीत्य इत्यर्थः,सः कृष्णः खरदूषणादि-सुजनद्विषः क्रूराणि दूषणानि विष्णुवैष्णवद्वेषादिदोषाः येषां ते आदयः आदिकालीनाश्च ते सुजनद्विषः मुरादिदैत्याश्च तान् नरकमपि क्रमात् निहत्य विश्वभयदं सुदुःसहं महातमः अन्धंतमः उपानयत् अन्धंतमःसाधनविष्णुद्वेषादिदोषत्वादेव नरकादीन् अन्धंतमः प्रापयामास इति भावः ।। २८ ।।",
  "8029": "रुचिरेति ।। भृशं अत्यर्थं आकुलीकृतमदप्रमादवत्सुरपारिजातहृत् आकुलीकृतं व्याकुलीकृतं मदः ऐश्वर्यादिना जातः गर्वः ‘मदो रेतसि कस्तूर्यां गर्वे हर्षेभदानयोः’ इति विश्वः,प्रमादः अनवधानता कर्तव्यविषये विस्मरणं इति यावत्, ‘प्रमादोऽनवधानता’ इत्यमरः मदप्रमादौ अस्य स्त इति मदप्रमादवत् तादृशं यत्सुरपारिजातं सुरान् पातीति सुरपः देवेन्द्रः तस्य अरयः शत्रवः ‘दनुजेन्द्रारिदानवाः’ इत्यमरः खरदूषणादिराक्षसाः तेषां जातं समूहः ‘जातं जात्योघजन्मसु’ इति विश्वः,आकुलीकृतं च तत् मदप्रमादवत् च तत् सुरपारिजातं च इति तत्तथोक्तं तत् हृत् संहृतवानिति । प्रियः भक्तप्रीतिविषयः श्रीरामः रुचिराश्रमाजिरचिताग्रयतेजसा रुचिरः चारुश्चासौ आश्रमश्च पञ्चवट््याख्यस्थलमित्यर्थः,तस्य अजिरे अङ्गणे ‘अङ्गणञ्चत्वराजिरे’ इत्यमरः,चितं सम्बद्धं अग्रयं बहुलं तेजः कान्तिः यस्याः तया भुवनमान्यया भुवनेषु पूज्यया प्रियया भार्यया सीतया समं साकं धाम शोभां अवाप प्राप्तवान् । ‘गृह देह त्विट् प्रभावाः धामानि’ इत्यमरः । रामचन्द्रः खरदूषणादिराक्षसान् निहत्य पञ्चवट्याख्याश्रमे विराजमानया सीतया शुशुभे इति भावः । कृष्णपक्षे तु आकुलीकृतमदप्रमादवत्सुरपारिजातहृत् आकुलीकृताश्च ते मदप्रमादवन्तः नारायणविस्मरणरूपप्रमादवन्तश्च ते सुराश्च तेषां पारिजातं वृक्षं हृतवान् अपहृतवान् इति हृत् । स कृष्णः प्रियः देवानां स्वस्वरूपज्ञापनेन प्रीतिविषय-स्सन् रुचिराश्रमाजिरचिताग्रयतेजसा न विद्यते श्रमः आयासः यस्यां सा आश्रमा सा च सा आजिः युद्धं रुचिरा मनोहरा च सा अश्रमाजिश्च ‘समित्याजिसमिद्युधः’ इत्यमरः,तस्यां रचितं अग्रयं अतिशयितं तेजः सामर्थ्यं यया सा तथोक्ता तया । पारिजातहरणसमये देवैः सह अश्रमेणैव युद्धं कृत्वा स्वसामर्थ्यं प्रकटितवत्या इत्यर्थः,भुवनमान्यया प्रियया सत्यभामया समं धाम गृहं द्वारकापुरं अवाप । नरकासुरं हत्वा स्वर्गं गत्वा पारिजातवृक्षहरणसमये स्वस्वरूपाज्ञानेन युद्धं कुर्वाणानां देवानां स्वस्वरूपं ज्ञापयित्वा तेषां प्रीतिविषयस्सन् कृष्णः सत्यभामया सह द्वारवतीं पुरीं प्राप इति भावः ।। २९ ।।",
  "8030": "हरितामिति ।। भगवान् रामः इह पञ्चवट्याख्यस्ववासस्थले स्फुरितां विलसितां प्रियतमां अतिशयेन प्रियां प्रीतिविषयां निजश्रियं निजा च सा श्रीः लक्ष्मीरूपा सीता च ताम् । हरन्तं नीतवन्तं अप्रियं अहितं शत्रुं इत्यर्थः, ‘द्विडि्वपक्षाहि-तामित्रदस्युशात्रवशत्रवः’ इत्यमरः दशकं दशसङ्ख्याकानि शिरांसि यस्य सः तं रावणं ‘कं शिरो जलमाख्यातं’ इति वररुचिः उपैक्षत न निरोधं कृतवान् । ‘उप पूर्वात् ईक्ष दर्शने लङ् आमनेपदं ऐक्षत ऐक्षेतां ऐक्षन्त’ । किम्भूतं,हरितां दिशां अधीशनरदेवमण्डलं अधीशाः स्वामिनश्च ते नरदेवाः राजानश्च हरितामधीशाः दिक्पालकाः । नरदेवाः नृपाश्च इति द्वन्दो वा तेषां मण्डलं समूहं ‘पूगो वितानं प्रकरो मण्डलं चक्रवालकं’ इत्यमरः,मुहुः पुनः विजित्य पराभूय परभीषणं अन्येषां भयङ्करम् । कृष्णपक्षे तु भगवान् श्रीकृष्णः निजश्रियं निजानां आत्मीयानां पाण्डवानां ‘निजमात्मीयनित्ययोः’ इति विश्वः,श्रियं राज्यसंपत्तिं ‘संपत्तिः श्रीश्च लक्ष्मीश्च’ इत्यमरः,हरन्तं द्यूतव्याजेन अपहरन्तं अप्रियं अप्रीतिविषयं दुर्योधनं उपैक्षत । कथंभूतां श्रियं,हरितां दिशां दशकं दशदिशः इति यावत् विजित्य स्ववशीकृत्य परभीषणं शत्रूणां भीषणं भयङ्करं ‘परोरिपरमात्मनोः’ इति विश्वः । अधीशनर-देवमण्डलं अधीशाः अधिकैश्वर्ययुक्ताः ते च ते नरदेवाश्च तेषां मण्डलं च विजित्य आनी-ताम् । इह इन्द्रप्रस्थाख्ये पाण्डवानां पुरे स्फुरितां अत्यन्तं विलसितां प्रियतमां आत्मनः प्रियां ‘स्वभक्तानां ऐश्वर्यं हि भगवत्प्रियं तद्भोगोऽपि अतीव हरितोषणं’ इत्युक्तेः ।। ३० ।।",
  "8031": "अभीति ।। पवननन्दनादिभिः पवनस्य वायोः नन्दनः सुतः हनुमान् आदिः पूर्वो येषां ते तथोक्ताः कपयः तैः हनुमदादिवानरैः अभिवन्दितः ऋष्यमूकपर्वते नमस्कृतः सः रामः कदाचित् कालविशेषे गवा बाणेन । ‘अर्जुनीनेत्रदि-ग्बाणभूवाग्वारिषु गौर्मता’ इति विश्वः । इन्द्रसुतवर्धकः वालिच्छेदकः सन् । ‘वर्धनं छेदनेऽथ द्वे’ इत्यमरः । आत्मदयिताय स्वस्य दयिताय सख्ये । हरिसूनवे हरेः सूर्यस्य ‘यमानि-लेन्द्रचन्द्रार्कविष्णुसिंहांशुवाजिषु । शुकाहिकपिभेकेषु हरिर्ना कपिले त्रिषु’ इत्यमरः सूनवे सुग्रीवाय । हतविपक्षं हतः विपक्षः शत्रुः वाली यस्मिन् तत् । उत्तमं समृद्धं निजराज्यं निजानां स्वकीयानां कपीनां राज्यं राजत्वं दत्तवान् । सीताहरणानन्तरं रामः ऋष्यमूकपर्वते हनुमदादीन् दृष्ट्वा सुग्रीवसख्यं संपाद्य सुग्रीवशत्रुं वालिनं हत्वा सुग्रीवाय कपिराज्यं प्रददौ इति भावः । कृष्णपक्षे तु पवननन्दनादिभिः भीमसेन एव आदिः येषां धर्मादीनां ते तथोक्ताः तैः पाण्डवैः अभिवन्दितः सः कृष्णः कदाचित् युद्धकाले गवा भगवद्गीतारूपया वाचा । इन्द्रसुतवर्धकः अर्जुनस्य वर्धकः प्रबोधं कुर्वन् सन् । ‘वर्ध छेदनपूरणयोः’ इति धातोः । आत्मदयिताय आत्मनः प्रियाय । हरिसूनवे यमपुत्राय युधिष्ठिराय । हतविपक्षं हतः दुर्योधनादिः विपक्षः यस्मिन् तत् । निजराज्यं दत्तवान् दुर्योधनेन पाण्डवराज्यापहरणानन्तरं उपप्लाव्यनगरं प्राप्तैः पाण्डवैः स्वयं तत्र गत्वा वन्दितः सन् पापबुद्ध्या युद्धात् निवर्तितं अर्जुनं गीतारूपवाचा प्रबोध्य युद्धोन्मुखं कृत्वा तद्धस्तेन दुर्योधनादीन् निहत्य धर्मराजाय राज्यं ददौ इति भावः ।। ३१ ।।",
  "8032": "मुदमिति ।। मधुहा तन्नामकदैत्यं हन्तीति । ‘चैत्रवसन्त-मधुद्रुमदैत्यविशेषेषु पुंसि मधुशब्दः’ इति रत्नमाला । सः रामः तत्र ऋष्यमूकपर्वते स्थित एव । मरुत्सुतमुखप्रवृत्तया मरुतः वायोः सुतस्य हनुमतः मुखेन वदनेन प्रवृत्तया उक्तया । दयितोरुवार्तया दयितायाः प्रियायाः सीतायाः उरुवार्तया उर्वी च सा वार्ता वृत्तान्तश्च तया । मुदं सन्तोषं आप्य लब्ध्वा । हरितिग्मचक्रलसितः हरीणां वानराणां तिग्मं तीक्ष्णं चक्रं सैन्यं तेन लसितः शोभमानः परिवृतः इति यावत् । ‘चक्रं सैन्यरथाङ्गयोः’ इति विश्वः । अब्धिमध्यगं अब्धेः समुद्रस्य मध्ये गच्छतीति अब्धिमध्यगं पुण्यजनसेवितं पुण्यजनैः राक्षसैः सेवितं आश्रितं ‘यातुधानः पुण्यजनो नैरुतो यातुरक्षसी’ इत्यमरः पुरं लङ्कानामकं नगरं प्रययौ । सुग्रीवराज्यदानानन्तरं सीतान्वेषणं कृत्वा आगतहनुमदुक्तं सीतायाः लङ्कापुरिस्थि-तस्वरूपवृत्तान्तं श्रुत्वा कपिसैन्ययुतः रामः लङ्कां जगाम इति भावः । कृष्णपक्षे तु,तत्र उपप्लाव्यनगरे स्थितः । मरुत्सुतमुखप्रवृत्तया मरुत्सुतः भीमसेनः स एव मुखं आदिः येषां ते मरुत्सुतमुखाः अर्जुनादयः तैः प्रवृत्तया अज्ञातवासे कृतया । दयितोरुवार्तया दयितानां स्वप्रियाणां पाण्डवानां उर्व्या अद्भुतया वार्तया कीचकनिग्रहादिरूपवृत्तान्तेन । ‘वार्ताप्रवृत्तिर्वृत्तान्तः’ इत्यमरः मुदं सन्तोषं आप्य । मधुहा सः कृष्णः । हरितिग्मचक्रलसितः हरिवत् सूर्यवत् तिग्मेन तीक्ष्णेन चक्रेण सुदर्शनायुधेन लसितः विराजमानः सन् । अब्धिमध्यगं समुद्रमध्यस्थितं पुण्यजनसेवितं पुण्याः पवित्राश्च ते जनाश्च ऋष्यादयः तैः सेवितं पुरं द्वारावतीपत्तनं प्रययौ ।। ३२ ।।",
  "8033": "पृथ्विति ।। प्रभुः समर्थो रामः । निशितेषुचक्रकृतविक्रमः सन् निशिताः तेजिताश्च ते इषवः शराश्च ‘रुक्णं भुग्नेऽथ निशितक्ष्णुतशातानितेजिते’ इत्यमरः निशितेषूणां चक्रेण गणेन ‘चक्रो गणे चक्रवाके चक्रं सैन्यरथाङ्गयोः’ इति विश्वः । कृतः व्यक्तीकृतः विक्रमः पराक्रमः येन स तथोक्तः । ‘शक्तिः पराक्रमः प्राणो विक्रमस्त्वतिशक्तिता’ इत्यमरः । धरिणीभरं धरिण्याः धरित्र्याः भरं भारायमाणं ‘भरोऽतिशयभारयोः’ इति विश्वः पृथुलचक्रं बहुलराक्षससैन्यं ‘वरूथिनी बलं सैन्यं चक्रं चानीकमस्त्रियां’ इत्यमरः अक्षिणोत् संहृतवान् । कथंभूतं,पृथुकुम्भकर्णगजराजं पृथुः स्थूलकायः स चासौ कुम्भकर्णश्च स एव गजराजः कुञ्जरश्रेष्ठः यस्मिन् तत् । उद्धतं दृप्तं ससहोदरं सहोदरेण कुम्भकर्णभ्रात्रा रावणेन सहितम् । सविबुधेन्द्रशात्रवं विबुधानां इन्द्रः तस्य शात्रवः इन्द्रजित् तेन सहितम् । कृष्णपक्षे तु प्रभुः कृष्णः । निशितेषुचक्रकृतविक्रमः निशितेषुभिः चक्रेण सुदर्शनेन च कृतविक्रमस्सन् धरणीभरं भूभारं पृथुलचक्रं बहुसैन्यं । अक्षिणोत् संहृतवान् । कथंभूतं चक्रं । पृथुकुम्भकर्णगजराजं कुम्भवत् घटवत् कर्णौ येषां ते कुम्भकर्णाः ते च ते गजराजाश्च पृथवः कुंभकर्णगजराजाः यस्मिन् तत् । कुंभः कुंभस्थलं कर्णः श्रोत्रं च पृथू कुम्भकर्णौ येषां ते पृथुकुंभकर्णाः तादृशाः गजराजाः यस्मिन् तदिति वा । ‘कुंभौ घटेभ मूर्धांशौ’ इत्यमरः । उद्धतं ससहोदरं सहोदरैः स्वभ्रातृभिः सहितम् । सविबुधेन्द्रशात्रवं दैत्यैः सहितम् । क्षिणु हिंसायामित्यतो लङ् परस्मैपदं अक्षिणोत् अक्षिणुताम् अक्षिण्वन्’ ।। ३३ ।।",
  "8034": "अथेति ।। अथ राक्षससंहारानन्तरं हुतवहं प्रविष्टया अग्निं प्रविष्टया शपथार्थं अग्निं प्रविश्य पातिव्रत्यं प्रकटितवत्या इति यावत् भार्यया पत्न््नया सीतया । सहोदरपुरस्सरैरपि सहोदरः सहजः लक्ष्मणः स एव पुरस्सरो येषां तैः हनुमदादिभिः सहितः अयं रामः धाम गृहं अयोध्यानगरं आप्य प्राप्य । चिरं बहुकालं सतां इष्टदः सुखदः सन् धर्मेण बहुकालं राज्यं प्रपालयित्वा सर्वेषां सुखं दत्वा इति यावत् । निजमूलरूपपरमैक्यं निजेन मूलरूपेण परमं अत्यन्तं ऐक्यं संश्लेषं एयिवान् प्राप्तवान् । रामः राक्षससंहारं कृत्वा बहुकालं धर्मेण भूमिं परिपाल्य सतां अभीष्टं दत्वा परं धाम जगाम इति भावः । कृष्णपक्षे तु सतां चिरं इष्टदः अयं कृष्णः । अथ भूभारहणानन्तरं हुतवहं प्रविष्टया अज्ञदृष्ट्या अग्नौ देहं त्यक्त्वा इति यावत् भार्यया रुक्मिण्या सहितः । सहोदरपुरस्सरैरपि सहोदरः बलरामः स एव पुरःसरः आदिः येषां ते तथोक्ताः यादवाः तैश्च सहितस्सन् धाम मन्दिरं वैकुण्ठं आप्य निजमूलरूपपरमैक्यं एयिवान् प्राप्तवान् ।। ३४ ।।",
  "8035": "महिदासेति ।। सः भगवान् नारायणः । विष्णुयशसः विष्णोः यशसः कीर्तेः भगवत्कथायाः श्रवणादिना इति शेषः । अमलात्मनः निर्मलमनसः । ‘आत्मा देहो मनो ब्रह्मा’ इति विश्वः । विदितात् प्रसिद्धात् द्विजात् इतरानामकदेव्यां महिदासपूज्यचरणः महिदासनामा पूज्यपादः आचार्यः अभूत् प्रादुरासीत् । यः महिदासा-भिधः हरिः । महेतिमति महत्यः बह्व्यः ईतयः उपद्रवाः अस्मिन् सन्तीति महेतिमत् तस्मिन् इह जगति । पापशान्तये अघनाशाय । बहुधा बहुप्रकारेण । दीप्तगोस्थितिं दीप्तानां अतिस्पष्टानां गवां वैष्णवशास्त्ररूपाणां वाचां स्थितिं निर्माणरूपप्रतिष्ठां दधे विदधे । विष्णुः इतरादेव्यां महिदासनामा सन् अवतारं कृत्वा वैष्णवशास्त्रं चकार इति भावः । अनेन महिदासावतारः विष्णुप्रतिपादकशास्त्रनिर्माणं अवतारप्रयोजनं च उक्तं भवति । तदुक्तं ‘महिदासाभिधो जज्ञे इतरायाः तपोबलात् । साक्षात् स भगवान् विष्णुः यस्तन्त्रं वैष्णवं व्यधात्’ इति । द्वितीययोजना तु अत्र बहुधामहेतिं अतिदीप्तगोस्थितिमिति पदच्छेदः । सः भगवान् विदितात् प्रसिद्धात् अमलात्मनः शुद्धचित्तात् विष्णुयशसः तन्नामकद्विजात् अभूत् । कल्किनामावततार । कथंभूतः महिदासपूज्यचरणः मह उत्सवो येषां अस्तीति महिनः उत्सववन्तः । ‘मह उद्धव उत्सवः’ इत्यमरः ते च ते दासाः भृत्याश्च तैः देवैः पूज्यौ चरणौ अङ्घ्री यस्य सः दासभूतब्रह्मादिदेवैः उत्सवेन पूजितपाद इत्यर्थः यः कल्किनामा हरिः इह जगति । पापशान्तये पापिष्ठानां दस्यूनां नाशाय । अतिदीप्तगोस्थितिं अत्यन्तं प्रकाशमाना च सा गौश्च वज्रं तद्वत् स्थितिः यस्याः सा ताम् । बहुधामहेतिं बहु बहुलं धाम तेजः यस्याः बहुधाम्नी सा च सा हेतिः शस्त्रं च ताम् । ‘रवेरर्चिश्च शस्त्रं च वह्निज्वाला च हेतयः’ इत्यमरः । वज्रसदृशकान्तियुक्तं खड्गं दधे दधार प्रयुयोज इति भावः । ‘डु धाञ् धारणपोषणयोः इत्यस्मात् लिडात्मनेपदं दधे दधाते दधिरे’ । अनेन कल्क्यवतारः दस्युवधप्रयोजनं च उक्तं भवति ।। ३५ ।।",
  "8036": "‘सुतपो’ इति ।। अयं नारायणः । अपापकर्दमात् पापमेव कर्दमः पङ्कः ‘पङ्कोस्त्रीशादकर्दमौ’ इत्यमरः,न विद्यते पापकर्दमो यस्य सः तस्मात् । सुतपोरुचेः शोभनं तपो यस्य सः सुतपः स चासौ रुचिश्च सुतपोयुक्तरुचिप्रजापतेः । मानवीतनयतां मनोः अपत्यं स्त्री मानवी स्वायम्भुवमनुसुता आकूतिः तस्याः तनयतां पुत्रतां उपेयिवान् ननु आप खलु । रुचिप्रजापतेः सकाशात् स्वायम्भुवपुत्र्यां आकूत्यां यज्ञनामा अवततार सः यज्ञनामा समयेन कालान्तरेणदेवराट् देवराजः ‘राज्ञिराट्पार्थिवक्ष्माभृत्’ इत्यमरः देवेन्द्रपदे स्थितस्सन् । भूरिनिजभक्तिपूरितान् भूरिः बह्वी ‘भूरि स्वर्णे बहौ त्रिषु’ इति भास्करः निजा नित्या स्वाभाविकी ‘निजमात्मीयविश्वयोः इति विश्वः भक्तिः तया पूरितान् पूर्णान् सुमनसः देवान् ‘मालायां पण्डिते पुष्पे देवे सुमनसोऽभिधा’ इति विश्वप्रकाशे । समजीजनत् दक्षिणाख्यायां रमायां उत्पादयामास । अनेन यज्ञनामावतारः इन्द्रपदस्थितेन तेन दक्षिणायां देवसृष्टिः प्रयोजनं च उक्तं भवति । द्वितीययोजना तु अयं भगवान् । सुतपोरुचेः शोभनतपसि रुचिः रतिः वाञ्छा यस्य सः तस्मात् । अपापकर्दमात् न विद्यन्ते पापानि यस्य सः अपापः स चासौ कर्दमप्रजेश्वरश्च तस्मात् । मानवीतनयतां मानव्याः स्वायम्भुवमनुपुत्र्याः देवहूतेः तनयतां उपेयिवान् ननु । कर्दमप्रजापतेः सकाशात् स्वायम्भुवमनुपुत्र्यां देवहूत्यां कपिलनामाऽवततार । देवराट् देवस्वामी सः कपिलनामा हरिः सुमनसः शोभनमनस्कान् शुद्धान्तःकरणान् देवमुनिपूर्वकान् सज्जनान् । समयेन स्वकृतसाङ्ख्ययोगशास्त्रसिद्धान्तेन तदुपदेशेन इति यावत् । ‘समयाः शपथाचार-कालसिद्धान्तसंविदः’ इत्यमरः । भूरिनिजभक्तिपूरितान् भूरिणा बह्व्या निजे स्वस्मिन् भक्त्या पूरितान् । समजीजनत् स्वस्मिन् भक्तिं उत्पादयामास इति भावः । अनेन कपिलावतारः साङ्ख्ययोगशास्त्रनिर्माणं च देवादीनां च स्वस्मिन् बहुभक्तिजननं अवतारप्रयोजनं उक्तं भवति । ‘जनी प्रादुर्भावे णिजन्तात् लुङ् परस्मैपदम्’ ।। ३६ ।।",
  "8037": "सुबृहदिति ।। अमुष्य नारायणस्य । तनुः मूर्तिः । ‘स्त्रियां मूर्तिस्तनुस्तनूः’ इत्यमरः । धन्वन्तरिरूपमित्यर्थः । सुरराशये सुराणां देवानां राशये समूहाय । असुराहितां असुराणां दैत्यानां अहितां अयोग्यां सुधां अमृतं प्रददौ दत्तवान् । कथंभूता तनुः । सुबृहत्पयोधरमिथःप्रसंहतिप्रकटीभवत्परमयौवनाकृतिः पयः समुद्रजलं ‘पयः पानीयदुग्धयोः’ भास्करः । धरः मन्दरपर्वतः पयश्च धरश्च पयोधरौ । ‘अहार्यधरपर्वताः’ इत्यमरः । सुबृहन्तौ अतिपृथू च तौ पयोधरौ च तयोः मिथः अन्योन्यं प्रसंहतिः सङ्घट्टनम् । परमं अत्यन्तं यौवनं तारुण्यं यस्याः सा परमयौवना । ‘तारुण्यं यौवनं समे’ इत्यमरः । परमयौवनोपेता च सा आकृतिश्च सुबृहत्पयोधरमिथः प्रसंहत्या प्रकटीभवन्ती आविर्भवन्ती परमयौवनोपेताकृतिः यस्याः तथोक्ता । वरविलासिनी वरः उत्तमः विलासः मन्दहासादि-क्रियाविशेषः यस्याः सा । अमृतार्थं मन्दरपर्वतेन समुद्रमथने कृते सति तारुण्यविशिष्ट एव प्रादुर्भूतो धन्वन्तरिनामा हरिः अमृतकलशं देवहस्ते ददौ इति भावः । अनेन धन्वन्तर्यवतारः देवहस्ते अमृतदानं च प्रयोजनं उक्तं भवति । द्वितीययोजना अमुष्य श्रीनारायणस्य । वरविलासिनीतनुः उत्तमस्त्रीरूपा तनुः अवतारः । असुराहितां असुरेषु दैत्येषु आहितां निहितां धन्वन्तरीरूपेण स्वेनैव असुरवशे स्थापितां सुधां सुरराशये । प्रददौ पानार्थं दत्तवान् इति भावः । कथंभूता तनुः । सुबृहत्पयोधरमिथःप्रसंहतिप्रकटी-भवत्परमयौवनाकृतिः सुबृहतोः अतिस्थूलयोः पयोधरयोः स्तनयोः । ‘वक्षोजौ च पयोधरौ’ इत्यमरः । मिथः संहत्या सम्बन्धेन प्रकटीभवन्ती स्पष्टं प्रतीयमाना परमयौवनवती आकृतिः यस्याः सा धन्वन्तरीरूपेण आनीतां देवेभ्यः दत्तां स्वानुमत्यैव देत्यैः अपहृतां सुधां स्वयं स्त्रीरूपस्सन् असुरान् वञ्चयित्वा देवान् पाययामास इति भावः । अनेन भगवतः स्त्रीरूपावतारः देवानां अमृतपानकरणं प्रयोजनं च उक्तं भवति ।। ३७ ।।",
  "8038": "सुजनायेति ।। सुजनाय । आत्मशुद्धिदः मनोनैर्मल्यप्रदः तत्त्वोपदेशस्य कृतत्त्वादिति भावः । शाश्वतः सनातनः । ‘शाश्वतस्तु ध्रुवो नित्यः सदातनसनातनाः’ इत्यमरः । एषः नारायणः । मुनिपुङ्गवोढया मुनिपुङ्गवेन अत्रिणा ऊढया पाणिगृहीतया । शुचिमनीषया शुचिः शुद्धा मनीषा बुद्धिः यस्याः तया । ‘शुचिः शुद्धेऽनुपहते’ इति विश्वः । अनसूयया तन्नामिकया अत्रिपत्न््नया । परमादरेण । धृतः गर्भे धृतः । सुकुमाररूपी सुकुमारं कोमलं च तद्रूपं शरीरं च तत् अस्यास्तीति । दत्तपदः सन् दत्त इति पदं नाम यस्य सः अभवत् अवततार । अनेन दत्तात्रेयावतारः सज्जनानां तत्त्वोपदेशश्च प्रयोजनं उक्तं भवति । द्विचीययोजना तु शाश्वत एषः भगवान् । अनसूयया न विद्यते असूया गुणेषु दोषारोपः यस्याः तया असूयाख्यदोषरहितया । मुनिपुङ्गवोढया मुनिश्रेष्ठैः ऊढया धृतया । शुचिमनीषया शुचिः शुद्धा च सा मनीषा च तया शुद्धज्ञानेन । परमादरेण अत्यन्तभक्त्या । धृतः ध्यातस्सन् ‘हे भगवान् अस्माकं ज्ञानं उपदेष्टुं आयाहि’ इति मुनिभिः शुद्धान्तःकरणेन भक्त्या ध्यातः इति भावः । सुकुमाररूपी शोभनं कुमारनामकं रूपं अस्यास्तीति अभवत् । मुनीनां पुरस्तात् प्रादुरभूत् । किंभूतः सुजनाय शोभनजनाय । दत्तपदः दत्तमुक्तिस्थानः । ‘पदं व्याजाङ्घ्रि तच्चिह्नस्थाने’ इति भास्करः । आत्मशुद्धिदः अनेन कुमारावतारः मुनीनां ज्ञानोपदेशः प्रयोजनं च उक्तं भवति ।। ३८ ।।",
  "8039": "दयित इति ।। सतां दयितः एष नारायणः । ऋषभः ऋषभनामा । भूधरः राजा सन् । परमहंसलक्षणं परमहंसानां योगिनां लक्षणं चिह्नं यस्य तत् वपुः आश्रमं उद्वहन् भजन् व्यहरत् विजहार । ‘वि पूर्वात् हृञ् हरणे लङ् परस्मैपदम्’ । किंभूतं वपुः,वलक्षतमपक्षशोभनं वलक्षतमः अत्यन्तधवलः निर्मलश्चासौ पक्षः सिद्धान्तश्च तेन शोभनं विराजमानम् । स्वयं नारायणः कीदृशः,परतत्त्वलिप्सुसनकादिवन्दितः परतत्त्वं उत्तमतत्त्वं ब्रह्म लिप्सवः लब्धुं ज्ञातुमिच्छन्तः सनकः तन्नामकमुनिः स एव आदिः येषां ते परतत्त्वलिप्सवश्च ते सनकादयश्च तैः वन्दितः स्तुतः नतश्च । अयं ऋषभनामा राजा भूत्वा ततः परमहंसो भूत्वा सनकादिभ्यः तत्त्वं उपदिदेश इति भावः । अनेन ऋषभावतारः ज्ञानोपदेशः प्रयोजनं च उक्तं भवति । द्वितीययोजना तु । सतां सज्जनानां दयितः प्रियः ऋषभः स्वामी भूधरः धरणीधरः एषः नारायणः । परतत्त्वलिप्सुसनकादिवन्दितः परतत्त्वं उपदेष्टुं सनकादिभिः प्रार्थितस्सन् इत्यर्थः । वलक्षतमपक्षशोभनं वलक्षतमौ अतिधवलौ च तौ पक्षौ च । ‘गरुत्पक्षच्छदाः पत्रं’ इत्यमरः ताभ्यां शोभनं दीप्यमानं परमहंसलक्षणं परमः उत्तमश्चासौ हंसः पक्षी च ‘हंसास्तु श्वेतगरुतः’ इत्यमरः तस्य लक्षणं चिह्नं यस्य तत् वपुः रूपं च उद्वहन् दधन् । व्यहरत् विजहार । अयं नारायणः ज्ञानार्थं सनकादिप्रार्थितः सन् हंसपक्षिरूपो भूत्वा तेषां तत्त्वं उपदिशन् विजहार इति भावः । अनेन हंसावतारः सनकादीनां ज्ञानोपदेशनं प्रयोजनं च उक्तं भवति ।। ३९ ।।",
  "8041": "एवं कांश्चित् अवतारान् ध्यात्वा इदानीं व्यूहभेदेन स्थिताय नारायणाय सामान्याकारेण नमस्करोति इत्याह परमात्मन इति ।। सततं सर्वदा । स्फुटं स्पष्टं श्रुतिसिद्धं यथा स्यात् तथेति यावत् । दशरूपिणे मत्स्यादीनि दशरूपाणि अस्य सन्तीति तस्मै । शतसहस्ररूपिणे शतञ्च सहस्रञ्च रूपाणि अस्य सन्तीति तस्मै नारायणादिशतरूपाणि विश्वादिसहस्ररूपाणीति ज्ञेयम् । अनन्तरूपिणे अनन्तानि अमितानि रूपाणि अस्य सन्तीति । अविकारिणे विकारः परिणामः । ‘परिणामो विकारो द्वे समे विकृतिविक्रिये’ इत्यमरः । अविकारः विकारोपलक्षितदोषाभावः । विकारोऽस्या-स्तीति विकारी स न भवतीति अविकारी तस्मै निर्दोषाय इत्यर्थः । सुखचित्समस्ततनवे सुखं च चिच्च सुखचितौ । ‘प्रेक्षोपलब्धिश्चित्संवित्’ इत्यमरः । सुखचिदात्मकाः समस्ततनवो यस्य सः तस्मै ज्ञानानन्दस्वरूपाखिलावतारवते । एकरूपिणे एकं स्वगतभेदवर्जितं च तत् रूपं स्वरूपं च तदस्तीति तस्मै प्रधानस्वरूपाय मूलरूपाय इति यावत् । परमात्मने परमः सर्वोत्तमश्चासौ आत्मा परब्रह्म च तस्मै सर्वोत्तमाय परब्रह्मणे नमो नमः । आदरात् द्विरुक्तिः । सततं स्फुटमिति पदद्वयेन दशशतसहस्रादिव्यूहरूपेण स्थितानन्तरूपाणामिति सर्वदा विद्यमानत्वं श्रुतिसिद्धमिति ज्ञापयति । सा च श्रुतिः ‘अयं हरयोयं वै दश च शतानि सहस्राणि च बहूनि च अनन्तानि च’ इत्यादिका । तथा श्रुतिसिद्धानेकरूपाय नमो नमः इत्युक्तं भवति ।। ४१ ।।",
  "8042": "इतीति ।। इति पूर्वोक्तप्रकारेण । चिन्तयन् ध्यायन् । अविरलान्तरः विरलं न भवतीति अविरलं पूर्णमिति यावत् अन्तरं अन्तःकरणं यस्य सः । ‘पेलवं विरलं तनु’ इत्यमरः । श्रीमध्वः हरिं नारायणं प्रणनाम नमस्कृतवान् । ‘णमु प्रह्वत्वे शब्दे च इत्यतो लिट् परस्मैपदं ननाम नेमतुः नेमुः’ । अमुना नारायणेन सप्रणयं प्रणयेन स्नेहेन सहितं यथा भवति तथा आदृतः लालितः सः मध्वः परस्परसभाजितौ परस्परं अन्योन्यं सभाजितौ आनन्दितौ । ‘आनन्दनसभाजने’ इत्यमरः । उपवेशिनौ आसने निषण्णौ । अजितौ विष्ण्ववतारौ नारायणवेदव्यासौ । निकषा समीपे । ‘अभितः परितः समया निकषा हा प्रतियोगेऽपि’ इति द्वितीया तयोः समीप इत्यर्थः । निषीदति पुरा न्यषीदत् । ‘षदलृ विशरणगत्यवसादनेषु’ इत्यतो लट् परस्मैपदं सीदति सीदतः सीदन्ति’ । ‘यावत् पुरा निपातयोः लट्’ इति पुराशब्दयोगे अतीतार्थे लट् । पूर्वोक्तप्रकारेण ध्यात्वा नारायणं प्रणम्य तेन आदृतस्सन् परस्परं आलिङ्गनादिरूपेण सभाजितयोः वेदव्यास-नारायणयोः उपवेशानन्तरं स्वयं तत्समीपे उपविष्टवान् मध्वः इति भावः ।। ४२ ।।",
  "8043": "विविधा इति ।। लोकपतिः सकललोकानां स्वामी श्रीनारायणः । तत्र तस्मिन् आश्रमे । विविधाः नानाविधाः सत्कथाः संभाषणानि विधाय कृत्वा । मुनीन्द्रतनयस्य मुनीन्द्रस्य मुनिश्रेष्ठस्य पराशरमुनेः तनयस्य पुत्रस्य वेदव्यासस्य सुन्दरं मनोहरं वदनं मुखं अवलोक्य दृष्ट्वा आनतं भक्त्या नम्रं महासुखतीर्थं महान् अधिकार्युत्तमश्चासौ सुखतीर्थः आनन्दतीर्थश्च स तथोक्तः तम् । रहसि एकान्ते इमां वक्ष्यमाणप्रकारां गां वाचं आह स्म किल अब्रवीत् खलु । ‘ब्रूञ् व्यक्तायां वाचीत्यतो लट् परस्मैपदं आह आहतुः आहुः’ । स्म अतीते ।। ४३ ।।",
  "8044": "श्रुण्विति ।। हे मध्वत्वं धैर्यवान् धैर्यं अचाञ्चल्यं अस्यास्तीति धैर्यवान् सावधानमनास्सन् । अवधार्य निर्णयं कृत्वा मदुदीर्यमाणं मया उच्यमानं आर्यसंमतं आर्यस्य श्रेष्ठस्य वेदव्यासस्य ‘मुख्यवर्यवरेण्यार्याः’ इत्यमरः संमतं अनुमतं प्रियं इदं देवकार्यं देवानां कार्यं प्रयोजनं श्रुणु आकर्णय । ‘श्रु श्रवण इत्यतः लोट् परस्मैपदं ृणु,ृणुतात्,ृणुत’ । इदं किं,अन्यदुष्करतरं अन्येन त्वदन्येन दुष्करतरं सर्वथा कर्तुमशक्यं यत् देवकार्यं विधाय कृत्वा स्थितस्य तव तरुणं नूतनं अवतरणं अवतारः महाफलं महत् फलं यस्य तत् महाफलं भविता भवेत् । ‘भू सत्तायां इत्यतो लुट् परस्मैपदम्’ । यस्मिन् देवकार्ये कृते सति तवावतारः सफलः स्यात् तादृशं देवकार्यं निर्धार्य मया उच्यमानं श्रुणु तव भूमौ अवतारप्रयोजनं वक्ष्यामि इति भावः ।। ४४ ।।",
  "8045": "अपिधायेति ।। अधुना इदानीम् । श्रुतिस्मृतिनिजार्थदूषकैः श्रुतयश्च स्मृतयश्च श्रुतिस्मृतयः तासां निजं स्वाभाविकं अभिप्रेतं अर्थं अभिधेयं दूषयन्ति निराकुर्वन्ति इति तथोक्ताः तैः । अपरैः सद्भ्यः अन्यैः भुवि जातैः असुरैः इति यावत् । आहता नाशिता संवित् तत्त्वज्ञानं सुतरां अत्यन्तं तिरोभवति लीना भवति । किं कृत्वा आहता,सतां सज्जनानां प्रियं संमतं सूत्रहृदयं सूत्राणां ब्रह्मसूत्राणां हृदयं आकूतं अभिप्रायं ‘आकूते हृदयं भवेत्’ इत्यभिधानं,अपिधाय आच्छादयित्वा । ‘अपिधान तिरोधानपि-धानाच्छादनानि च’ इत्यमरः । निजेच्छया स्वकीयेच्छया स्वाभिप्रेतजगन्मिथ्यात्वादि-प्रतिपादकत्वेन इति भावः । भाष्यं ऋक्सूत्रोपनिषदादिभाष्यं प्रविधाय निर्माय आहता संवित् तिरोभवतीति संबन्धः ।। ४५ ।।",
  "8046": "अपनेतुमिति ।। खलैः नीचैः ‘क्रूरे नीचेऽधमे खले’ इति विश्वः दुर्जनैः कृतं एनं निजेच्छया भाष्यनिर्माणादिरूपं अनयं सच्छास्त्रन्यायविरुद्धं अन्यायं अपनेतुं निराकर्तुं आत्मजनतां आत्मनः स्वस्य जनाः तेषां समूहः आत्मजनता ताम् । शुभां शोभनां गतिं मुक्तिं ज्ञानं वा प्रतिनेतुं प्रापयितुं सूत्रभाष्यं ब्रह्मसूत्रव्याख्यानरूपं भाष्यं कुरु विरचय । ‘डु कृञ् करण इत्यतो लोट् परस्मैपदं कुरु,कुरुतात्,कुरुतं कुरुत’ । कवेः पण्डितस्य वेदव्यासस्य । ‘सङ्ख्यावान्पण्डितः कविः’ इत्यमरः । सुमतेन सत्सिद्धान्तेन श्रुतिस्मृतीः योजय संयोजय भाष्यं कृत्वा सर्वाः श्रुतीः सत्सिद्धान्ततपरत्वेन व्याकुरु इति भावः । ‘युजिर् योग इत्यतो लोट् परस्मैपदं योजय योजयतं योजयत’ । अतः एतदर्थं अविलम्बितं आशु ‘अविलम्बितमाशु च’ इत्यमरः । व्रजेः भूमिं प्रति गच्छ । ‘व्रज गतौ इत्यतो विधिलिङ् परस्मैपदं व्रजेः व्रजेतं व्रजेत’ ।। ४६ ।।",
  "8047": "अमितामिति ।। तदा नारायणोक्तिकाले । वदतां गुरूणां समीपे मर्यादया वक्तॄणां मध्ये । वरः अतिविनयपूर्वकवचनचतुरः । विरलेतरान्तरः विरलात् अल्पादितरत् आन्तरं मनः यस्य सः मध्वः । इति ‘श्रुणु देवकार्यमित्यादिपूर्वोक्तप्रकारेण’ मितामपि शब्दतोऽल्पामपि अमितां अर्थतोऽनल्पां बह्वर्थगर्भां जगद्गुरोः जगत्पितुः ‘गुरूगीष्पति पित्राद्यौ’ इत्यमरः श्रीनारायणस्य तां उक्तां गिरं निशम्य तं श्रीहरिं अवदत् । किंभूतः,चराचरेशयोः चेतनाचेतनजगदीशयोः व्यासनारायणयोः विरहाक्षमः खलु वियोगा-शक्तः किल । ‘क्षमः शक्ते हिते त्रिषु’ इत्यमरः । वियोगं सोढुं असमर्थ एव सन् न तु सर्वथा इतो गमिष्यामीति भाववान् इत्याशयः ।। ४७ ।।",
  "8048": "भवतोरिति ।। भगवन् पूर्णैश्वर्यादिषड्गुणमम इतः अत्रैव । सार्वविभक्तिकस्तसिः । भवतोः युवयोः सततसेवनामृते निरन्तरसेवैव अमृतं तस्मिन् मंक्तुं मज्जनाय अनुग्रहः अस्तु । ‘अस भुवि लोट् परस्मैपदं अस्तु स्तां सन्तु’ । कुतः,हे वल्लभतमअतिप्रिय जगदेकमङ्गलं लोके मुख्यमङ्गलं पुरुषार्थरूपं ईदृशं भवत्सेवामृत-मज्जनसदृशं सुखं जगतां लोकानां त्रयेऽपि न लभेय न प्राप्नुयाम् । ‘डु लभष् प्राप्तौ विधिलिङ् आत्मनेपदं लभेय लभेवहि लभेमहि’ ।। ४८ ।।",
  "8049": "कलीति ।। अधुना इदानीं कलिकालकालितगुणे कलिनामक-कालेन तत्सामर्थ्येन इति भावः । कालिता नाशिताः गुणाः भक्तिवैराग्यादयो यस्मिन् तत् धरातले भूतले । योग्यधीः तत्त्वज्ञानयोग्यबुद्धिः सुजनः सच्चेतनः नूनं प्रायः नास्ति । अयोग्यतावते अयोग्याय अनधिकारिणे परतत्त्ववर्णनं परब्रह्मोपदेशः निन्द्यते ननु गर्हितो हि । ‘णिदि कुत्सायां कर्मणि लडात्मनेपदम्’ । किमिव,शुने हव्यदानमिव हव्यस्य देवयोग्यान्नस्य दानमिव । कलियुगे प्रायः तत्त्वज्ञानयोग्याः न सन्ति । अयोग्योपदेशो निषिद्धः तस्मात् तत्र प्रयोजनं नास्ति अतः भवत्समीप एव स्थित्वा सेवां करिष्यामि । भवान् तथैव अनुग्रहं करोतु भवत्सन्निधिसुखस्य अन्यत्राभावात् इति मध्वः अवादीत् इति श्लोकद्वयार्थः ।। ४९ ।।",
  "8050": "इतीति ।। विभुः अयं नारायणः । इति ब्रुवाणं भाषमाणं तं मध्वं प्रति,अब्रवीत् हे सौम्यसुन्दर‘सौम्यं तु सुन्दरः’ इत्यमरः मध्व,भुवि धरायां । गुणोचिताः ज्ञानादिगुणयोग्याः पुरुषाः सन्ति । विमलान् शुद्धान् गुणोज्खितान् केवलं सत्सङ्गाद्यभावात् भक्यादिगुणवर्जितान् गुणोचितपुरुषान् दयया विशुद्धगोगणैः विशुद्धाः वाक्यदोषरहिताः गावः वाचः तासां गणैः सङ्घातैः विशोधय विगताज्ञानादिदोषान्\nकुरु इत्यर्थः । कान् कैरिव,कश्चित् परीक्षकः गुणोचितान् सूत्रोचितान् छिद्रवत्वेनप्रवेशयितुं योग्यान् गुणोज्खितान् सूत्रच्युतान् विमलान् स्वतः त्रासादिदोषरहितान् मणीन् विशुद्धगोगणैः विशुद्धैः निर्मलैः गोगणैः जलसमूहैरिव यथा जलेन शोधयति प्रक्षाल्य पङ्करहितान् करोति,तथा त्वमपि शोधय इति भावः । ‘इव यद्वा यथा शब्दाः उपमानस्य वाचकाः’ इत्यभिधानम् । ‘भूवाग्वारिषु गौः’ स्मृतः इति विश्वः । ‘शुध शौच इत्यतः णिजन्तात् लोट् परस्मैपदं शोधय शोधयतं शोधयत’ ।। ५० ।।",
  "8051": "तवेति ।। हे मध्वतव कीर्तिः यशः अशुभान् असज्जनान् अनिशं अतिमात्रं अत्यर्थं आर्तिं दुःखं ‘आर्तिः पीडा धनुष्कोट्योः’ इत्यमरः आनयेत् प्रापयेत् । ‘आङ्पूर्वात् णीञ् प्रापणे विधिलिङ् नयेत् नयेतां नयेयुः’ । का कानिव,प्रभाकरविभा सूर्यतेजः ‘तेजोधाममहोविभा’ इत्यमरः कौशिकानिव पक्षिविशेषानिव ‘दिवान्धः कौशिको धूकः’ इत्यमरः उलूका हि सूर्यप्रकाशे अन्धाः भवन्ति । तव कीर्तिः शुभान् सज्जनान् प्रबोधयेत् विकासं आनयेत् सन्तोषयेत् । ‘बुध अवगमे विधिलिङ् परस्मैपदं बोधयेत् बोधयेतां बोधयेयुः’ । का कानिव,प्रभाकरविभा कमलाकरानिव तटाकानिव । ‘पद्माकरस्तटाकोऽस्त्री’ इत्यमरः । तव कीर्तेः स्वत एव तादृशं सामर्थ्यम् । मम परमाज्ञया विशेषतः अशुभान् दुःखयेत् शुभान् सन्तोषयेच्च ।। ५१ ।।",
  "8052": "इतीति ।। जगतां सज्जनानां सुखाय इति पूर्वोक्तप्रकारेण महीधरमुखात् मह्याः भूमेः धारकस्य नारायणस्य मुखात् विनिःसृता निर्गता विशदा निर्मला सा सरस्वती गीः । ‘गीर्वाग्वाणी सरस्वती’ इत्यमरः । मध्वपृथुबुद्धिवारिधिं मध्वस्य पृथ्वी विशाला बुद्धिविषयिणी इति यावत् सा च सा बुद्धिः अन्तःकरणं सैव वारिधिः समुद्रः तं मध्वान्तःकरणरूपसमुद्रं प्रविवेश अन्तर्गतवती । किंभूतं बुद्धिवारिधिं,द्विजराजगो-विषयतातिपूरितं द्विजानां ऋषीणां राजा प्रभुः ‘राजा प्रभौ नृपे चन्द्रे’ इति विश्वः वेदव्यासः तस्य गावः वाचः तासां विषयतया गोचरतया अतिपूरितं अत्यन्तपूर्णं व्यासोक्तवचसा हृदि वर्तमानत्वं इति यावत् । यथा महीधरमुखात् पर्वतस्य मुखात् गुहायाः विनिःसृता विशदा स्वच्छा सरस्वती नदी ‘रोधोवक्त्रा सरस्वती’ इत्यमरः । द्विजराजगोविषयतातिपूरितं द्विजराजस्य चन्द्रस्य गावः रश्मयः तासां विषयतया सम्बन्धेन अतिपूरितं अत्यन्तं अभिवृद्धं सागरं प्रविशति तथेति श्लेषार्थः । श्रीमध्वः नारायणोक्तिं मनसा अङ्गीचकार इति भावः ।। ५२ ।।",
  "8053": "मतमिति ।। धीरमतिः अचञ्चलमतिः मध्वः । महतोः आर्ययोः वेदव्यासनारायणयोः महितं सर्वपूजितं मतं सिद्धान्तं इति उक्तप्रकारेण अवेत्य मम गमनं एतयोः अभीष्टमिति ज्ञात्वा प्रणमन् नमस्कुर्वन् बाढं भवदाज्ञां करिष्यामीति प्रतिज्ञां अभिधाय उक्त्वा विधाय इति यावत् । ‘भृशप्रतिज्ञयोर्बाढं’ इत्यमरः । अनन्यसुवहं अन्येन पुरुषेण सुखेन वहं वोढुं शक्यं तन्न भवतीति अनन्यसुवहं अन्येन कर्तुं अशक्यमिति यावत् । अनयोः वेदव्यासनारायणयोः नियोगं आज्ञां स्वशिरसि स्वमूधर्ि्न अधिरोपितवान् स्थापितवान् । शिरसि अञ्जलिं बध्वा भवदाज्ञां करिष्यामि इति वचसापि तदाज्ञां अङ्गीचकार इति भावः । प्रमिताक्षरावृत्तम् । ‘प्रमिताक्षरा सजससैः कथिता’ इति तल्लक्षणात् ।। ५३ ।।",
  "8054": "आम्नाया इति ।। सानन्दाः आनन्देन सहिताः सानन्दाः । ते त्रयः मुनिसुतधर्मसूनुमध्वाः व्यासनारायणमध्वाः । अत्र नारायणाश्रमे रेजुः । ‘राजृदीप्तौ लिट् परस्मैपदम्’ । कथंभूताः प्रजानां जनानां तत्त्वबोधकाः परब्रह्मतत्त्वोपदेशकाः । के इव जनानां तत्त्वबोधकाः पदार्थप्रकाशकाः त्रयः ऋग्यजुःसामाख्याः आम्नायाः वेदा इव । पुनः किंभूताः । प्रजानां पापघ्नाः पापानि घ्नन्तीति दर्शनस्मरणादिना दुरितसंहारकाः । के इव प्रजानां पापघ्नाः आहवनीयदक्षिणाग्निगार्हपत्याख्याः त्रयः पावकाः अग्नयः इव । पुनः किं भूताः सकलभृतः सकलपोषकाः । के इव भूर्भुवःस्वः नामानः लोका वा भुवनानीव । वेदा इव तत्त्वबोधकाः,अग्नय इव पापदाहकाः,लोका इव प्रजापोषकाः व्यासनारायणमध्वाः सुखेन अस्मिन् आश्रमे अशोभन्त इति भावः । वृत्तं तु प्रहर्षिणी । ‘त्र्याशाभिर्मनजरगाः प्रहर्षिणीयम्’ इति तल्लक्षणात् ।। ५४ ।।\n।। इति श्रीमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां अष्टमः सर्गः ।। ८ ।।\n",
  "9002": "आश्रमान्तरमिति ।। एषः श्रीमध्वः । आश्रमान्तरं अन्यः आश्रमः आश्रमान्तरं तत् वेदव्यासाश्रमं अवाप्य प्राप्य । गुरोः श्रीवेदव्यासस्य चित्तवृत्तिं चित्तस्य मनसः वृत्तिं प्रवृत्तिं साधु सम्यक् अवेत्य ज्ञात्वा । अनुवृत्तिमान् चित्तानुकूलशुश्रूषां कुर्वन् । कृष्णतः वेदव्यासात् ‘व्यासार्जुनाग्निहरिकोकिलकाकशूद्रतामिस्रयक्षकलिनीलगुणेषु कृष्णः’ इति भास्करः सकलं समस्तं श्राव्यं श्रोतुं योग्यं प्रमेयविशेषं शुश्रुवान् श्रुतवान् सन्गमनोन्मुखः गमने भूमिं प्रति प्रयाणविषये उन्मुखः उद्युक्तः अभवत् ।। २ ।।",
  "9003": "मन्दहासेति ।। प्राज्ञमौलिमणिः प्राज्ञानां मौलिमणिः शिरोमणिः श्रेष्ठः । महामतिः पूर्णा प्रज्ञा यस्य सः श्रीमध्वः । मन्दहासमृदुसुन्दराननं मन्दः ईषत् हासः हसनं यस्मिन् तत् । मृदु कोमलं च तत् सुन्दरं च तत् आननं मुखं च मन्दहासं मृदुसुन्दराननं यस्य स तथोक्तः तम् । वन्दनीयं नमस्कर्तुं स्तोतुं च योग्यम् । सत्पतिं सुधियां पतिं ईश्वरं वेदव्यासं ‘सन्सुधीः कोविदः’ इत्यमरः अभिवन्द्य नमस्कृत्य । तस्य वेदव्यासस्य अभ्यनुज्ञया आज्ञया तावत् अङ्गीकारेणैव ‘यावत्तावच्च साकल्येऽवधौ मानेऽवधारणे’ इत्यमरः । अगमत् निर्जगाम । ‘गम्लृ गतौ’ इत्यतः लुङ् परस्मैपदं अगमत् अगमतां अगमन् ।। ३ ।।",
  "9004": "तस्येति ।। तस्य वेदव्यासस्य । हि यस्मात् कारणात् पृथुल-मानसस्य पूर्णप्रज्ञाचार्यस्य मानसात् अन्तःकरणात् अन्येति शेषः । वल्लभतमा अतिशयेन प्रिया वल्लभतमा वासभूः वासस्य आवासस्य भूः स्थानं नो आस न बभूव । ततः तस्मात् असौ श्रीवेदव्यासः इदं श्रीमध्वमानसं क्षणमपि नात्यजत् न त्यक्तवान् । यतो नात्यजत् । ततः एषः श्रीमध्वः नाथविरही नाथस्य स्वस्वामिनः वेदव्यासस्य विरही वियोगवान् न अभवत् । मध्वहृदयापेक्षया अतिप्रियस्य अन्यस्य आवासयोग्यस्थलस्य अभावात् वेदव्यासः मध्वहृदये एव सदा तिष्ठति । अतः मध्वस्य वेदव्यासस्य च वियोगो नास्तीति उक्त्या मध्वः वेदव्यासं ध्यायन्नेव जगाम इति उक्तं भवति ।। ४ ।।",
  "9005": "वीरेति ।। वीरदृष्टिकृतसिंहविभ्रमः वीराणां क्रूरप्राणिनां दृष्टयः वीरदृष्टीनां कृतः सिंहस्य विभ्रमः विलासो येन स तथोक्तः । क्रूरजन्तूनां सिंहवद्भयङ्कर इति भावः । शान्तदृष्टिकृतशान्तसम्मदः शान्तानां सात्त्विकप्राणिनां दृष्टीनां कृतशान्तसम्मदः साधुप्राणिनां प्रसन्नदर्शनेन सन्तोषकर इति भावः । एवं पथि मार्गे । तत्र तत्र तस्मिन् तस्मिन् स्थलविशेषे । पथ्यविभ्रमः पथ्यः उचितः विभ्रमः विलासो यस्य स तथोक्तः । सर्वधीः सर्वा पूर्णा धीः प्रज्ञा यस्य सः तथोक्तः मध्वः । ‘सर्वः पूर्णमिहोच्यते’ इत्युक्तेः । पर्वतात् हिमवत्पर्वतात् । अवततार अधः अवारुहत् । ‘तॄ प्लवनतरणयोः’ इति धातोः लिट् परस्मैपदं ततार तेरतुः तेरुः ।। ५ ।।",
  "9006": "वानरेन्द्र इति ।। सः मध्वः । स्वजनं स्वः स्वकीयश्चासौ जनश्च स्वजनः तं मनुष्ययोग्यबदरिकाश्रमे अनन्तमठवर्तिनं निजशिष्यजनं निर्वृतिं सुखं आनिनाय प्रापयामास । ‘णीञ् (नी) प्रापणे’ इत्यतो लिट् परस्मैपदं निनाय निन्यतुः निन्युः । मध्वः अनन्तमठे सत्यतीर्थादिशिष्यान् संस्थाप्य वेदव्यासाश्रमं प्राप्य कृतकार्यस्सन् पुनरागत्य तान् अतोषयत् इति भावः । कः कानिव?तीर्णवारिधिः तीर्णः लङ्घितः वारिधिः समुद्रः येन स तथोक्तः । अङ्कदादिकपीन् तीरे संस्थाप्य सीतादर्शनार्थं समुद्रं उल्लङ्घ्य गत्वा सीतां दृष्ट्वा पुनः लङ्घितसमुद्रः इत्यर्थः वानरेन्द्रः वानराणां कपीनां इन्द्रः स्वामी हनुमान् स्वजनं कपीन् इव । पुनः कः कानिव?रत्नराजवान् रत्नानां राजा श्रेष्ठः स्यमन्तकमणिः सः अस्ति इति । रत्नराजवान् श्रीकृष्णः यादवान्,जाम्बवतः गुहामुखे संस्थाप्य रत्नार्थं गुहायां स्वयं प्रविश्य जाम्बवन्तं जित्वा तद्दत्तश्यमन्तकमणियुक्तः इत्यर्थः । वासुदेवः वसुदेवस्य अपत्यं पुमान् वासुदेवः श्रीकृष्णः स्वजनं यादवान् इव । पुनः कः कानिव?सूनवर्यहृत् सूनवर्यं पुष्पश्रेष्ठं हरति आनयति इति सूनवर्यहृत् ‘सूनं प्रसवपुष्पयोः’ इति विश्वः धर्मादीन् विहाय सौगन्धिकापुष्पार्थं गत्वा सौगन्धिकापुष्पं आनीतवन् इत्यर्थः । भीमसेनः स्वजनं युधिष्ठिरादीन् इव ।। ६ ।।",
  "9007": "अग्निशर्मेति ।। अयं श्रीमध्वः । अग्निशर्ममुखपञ्चषैः पञ्च वा षड् वा पञ्चषाः अग्निशर्माख्यः कश्चित् द्विजः स एव मुखं प्रधानं येषां ते अग्निशर्ममुखाः ते च ते पञ्चषाश्चेति तथोक्ताः तैः द्विजैः विप्रैः पृथक् प्रत्येकं समं युगपत् आहृतं भिक्षार्थं देवालयं प्रत्यानीतं अलं सपरिवारस्य पर्याप्तं ‘अलं भूषणपर्याप्तशक्तिवारणवाचकं’ इत्यमरः अन्नं कृत्स्नमपि अशेषमपि ‘विश्वं अशेषं कृत्स्नं’ इत्यमरः आदत् भुक्तवान् । ‘अद भक्षण’ इत्यतो लङ् परस्मैपदं आदत् आत्तां आदन् इति प्रथमपुरुषैकवचनम् । इति एवं बह्वन्नभोजनं अविस्मयः आश्चर्यं न भवति । कुतः हि यस्मात् एषः मध्वः क्षये प्रलयकाले ‘संवर्त्तः प्रलयः कल्पः क्षयः कल्पान्त इत्यपि’ इत्यमरः कृत्स्नं सर्वं चराचरं जगत् अत्तुं भक्षितुं अलं समर्थः तस्मादिति । अयं भावः-मध्वाचार्यगमनानन्तरं शीघ्रं जिगमिषुं मध्वाचार्यं ज्ञात्वा तत्समीपं आगत्य तद्ग्रामस्थाः ब्राह्मणाः सर्वेऽपि भोः स्वामिन् औव अहं भिक्षां दास्यामीति श्रीमध्वस्य एकस्मिन्नेव काले भिक्षार्थं निमन्त्रणं चक्रुः । तच्छ्र ु त्वा श्रीमध्वः सर्वेषामपि भक्तानां अनुल्लङ्घ्यत्वात् गमने त्वरावान् तदङ्गीचकार । ततश्च सर्वेऽपि प्रत्येकं प्रत्येकं सपरिवारस्य पर्याप्तं सोपस्करं अन्नं युगपदानीतवन्तः । श्रीमध्वस्तु तत्सर्वं बुभुजे । इदं सर्वं जगद्रक्षके वायौ अद्भुतं न भवतीति भावः ।। ७ ।।",
  "9008": "व्यासदेवेति ।। अनन्तधीः अनन्ता पूर्णा धीः प्रज्ञा यस्य सः श्रीमध्वः । अद्भुतं आश्चर्यकरं ब्रह्मसूत्रगणभाष्यं ब्रह्मसूत्राणां गणः समूहः तस्य भाष्यं व्याख्यानरूपं ग्रन्थं अतनोत् चक्रे । ‘तनु विस्तारे’ इत्यतो लङ् परस्मैपदं अतनोत् अतनुतां अतन्वन् इति । अन्त्यकुलकमेतत् । किमिव धन्यं गुणपूर्णं आत्मनः स्वस्य अन्यद्रूपमपि देहमिव । कथंभूतं भाष्यं व्यासदेवहृदयातिवल्लभं व्यासदेवस्य वेदव्यासस्य हृदयस्य मनसः अतिवल्लभं अतिप्रियम् । यद्वा व्यासदेवस्य हृदयस्य आकूतस्य अभिप्रायस्य अत्यन्तानुकूलं ‘आकूतं हृदये चित्ते’ इत्यमरः। वेदव्यासाभिप्रेतसूत्रार्थप्रतिपादकं इति भावः। पुनः कथंभूतं वासुदेवं श्रीनारायणं अगणेयसद्गूणं गणितुं सङ्ख्यातुं शक्याः गणेयाः ‘गणनीये तु गणेयं सङ्ख्याते गणितं’ इत्यमरः न गणेयाः अगणेयाः सन्तः दोषरहिताश्च ते गुणाः आनन्दादिगुणाश्च सद्गुणाः अगणेयाः सद्गुणाः यस्य स तथोक्तः तम् । सकलदोषवर्जितं सकलाश्च ते दोषाः दुःखाज्ञानादयश्च सकलदोषाः तैः वर्जितं रहितम् । साधयत् भगवन्नारायणः अनन्तगुणपूर्णः सर्वदोषदूरश्चेति प्रतिपादकं इत्यर्थः । पुनः कथंभूतं ज्ञानभक्तिदं श्रीमध्वभाष्यश्रवणव्याख्यानादिना विष्णौ ज्ञानभक्ती भवतः इति भावः । पुनः कथंभूतं अनन्तसौख्यदं अनन्तं नाशरहितं सौख्यं मोक्षं ददातीति अनन्तसौख्यदं श्रीमध्वभाष्यश्रवणादिना जनितहर्यपरोक्षज्ञानेन मोक्षो भवतीति भावः । कथंभूतं आत्मनः रूपं व्यासदेवहृदयस्यातिवल्लभं वेदव्यासस्य आवासयोग्यत्वात्,वासुदेवं अगणेयसद्गुणं सकलदोषवर्जितं साधयत् । मध्वरूपेण भगवतः अनन्तगुणत्वेन निर्दोषत्वेन प्रतिपादनात् ज्ञानभक्तिदम् । मध्वरूपेण शास्त्रोपदेशस्य क्रियमाणत्वात् अनन्तसौख्यदम् । ‘विष्णुर्हि दाता मोक्षस्य वायुश्च तदनुज्ञया’ इति वचनात् मोक्षप्रदं च ।। ८ ।।",
  "9009": "उक्तमिति ।। कथंभूतं भाष्यम् । उक्तं उक्तं स्वेन प्रतिपादितं उत्तमं अभिधेयं सूत्राणां अर्थं प्रति मुहुः पुनः पुनः वेदवाक्यं अनुवादयत् । भाष्यं स्वयं उक्तं उक्तं सूत्रार्थं वेदवाक्येन अनुवादयति । स्वोक्तार्थे वेदं प्रमाणयति इति भावः । पुनः किं भूतं तस्य च स्वोदाहृतस्य वेदवाक्यस्यापि अर्थं स्मृतिवचोभिः स्मृतिरूपाणि च तानि वचांसि च स्मृतिवचांसि तैः अञ्जसा सम्यक् व्यञ्जयत् प्रकटीकुर्वत् । पुनः कीदृशं अतियुक्तयुक्तिमत् अतियुक्ताः अत्यन्तं उपपन्नाः युक्तयः अस्य सन्तीति अतियुक्तयुक्तिमत् । न केवलं स्वोक्तार्थे श्रुतिस्मृती उदाहृते किं तु युक्तयोऽपि दर्शिताः इति भावः । मध्वरूपमपि यं अर्थं ब्रूयात् स्वयं तमर्थं श्रुतिस्मृतियुक्तिभिः साधयत् इति ज्ञेयम् ।। ९ ।।",
  "9010": "बालेति ।। पुनः किंभूतम् । बालसङ्घमपि बालानां जिज्ञासेच्छूनां स्थूलबुद्धीनां सङ्घमपि भृशं सम्यक् बोधयत् । ‘गणौघसङ्घसङ्घातव्रातवारकुलोत्कराः’ इति हलायुधः । मध्वरूपमपि मन्दमतीन् अपि बोधयति । पण्डितैश्च विद्वद्भिरपि दुर्निरूपवचनं दुर्निरूपाणि ज्ञातुं अशक्यार्थानि वचनानि यस्मिन् तत् तथोक्तम् । भाष्यस्थवचनानां अयं अस्य वचनस्य अर्थः इति विदुषामपि शीघ्रं दुर्ज्ञेयत्वात् इति भावः । मध्वरूपमपि एतादृशं मध्वोक्तवचनानां विद्वद्भिरपि दुर्ज्ञेयार्थत्वात् । पुनः किंभूतं अप्रमेयहृदयं अप्रमेयं ज्ञातुमशक्यं गम्भीरं हृदयं अभिप्रायः यस्य तत् तथोक्तम् । प्रसादवत् प्रसन्नतायुक्तं मृदुशब्दोपेतं इत्यर्थः । ‘प्रसादस्तु प्रसन्नता’ इत्यमरः । मध्वरूपमपि अप्रमेयहृदयं गम्भीराभिप्रायं प्रसादवत् मृदुभाषणं सर्वसज्जनेषु अनुग्रहवत् । सौम्यकान्ति सौम्यानां साधूनां कान्तिः इच्छा यस्मिन् तत् तथोक्तम् । कमु कान्ताविति धातुव्याख्याने कान्तेः इच्छार्थत्वस्य प्रसिद्धार्थत्वात् सज्जनापेक्षणीयं इति भावः । यद्वा सौम्या आपाततः शान्ता कान्तिः आकारो यस्य तत् तथोक्तं तादृशमपि । विपक्षभीषणं विपक्षाणां कुवादिनां भीषणं भयंकरं आपाततः सौलभ्येन प्रतीयमानस्वरूपमपि अतिदृढयुक्तियुक्तत्वेन दुर्वादिनां भयंकरं इति भावः । मध्वरूपमपि एतादृशमेव ।। १० ।।",
  "9011": "अस्तेति ।। अस्तदूषणं अस्तानि निरस्तानि दूषणानि अपशब्दादीनि यस्य तत् तथोक्तम् । मध्वरूपमपि सकलदूषणरहितम् । अवन्ध्यभाषणं अवन्ध्यं अनिष्प्रयोजनं भाषणं वचनं यस्य तत् तथोक्तम् । भाष्ये यद्यदुच्यते तत्सर्वमपि आवश्यकत्वेन सार्थकमेव इति भावः । मध्वरूपमपि अवन्ध्यभाषणं सत्यभाषणम् । सकललक्षणैः सकलानि च तानि लक्षणानि च सकललक्षणानि तैः । ‘सूत्रार्थो वर्ण्यते यत्र पदैः सूत्रानुकारिभिः । स्वपदानि च वर्ण्यन्ते भाष्यं भाष्यविदो विदुः’ इत्युक्तभाष्यलक्षणैः इत्यर्थः । समं लक्षितं युक्तं एकेनापि लक्षणेन न्यूनं न भवतीति भावः । मध्वरूपमपि सकलैः द्वात्रिंशल्लक्षणैः समं लक्षितम् । नाकिनायकैरपि नाकिनां देवानां नायकैः श्रेष्ठैः अपि माननीयं बहुमानं कर्तुं योग्यम् । मध्वरूपमपि एतादृशम् ।। ११ ।।",
  "9012": "एकविंशतीति ।। पुनः कथंभूतम् । एकविंशतिकुभाष्यदूषकं एकविंशतिसङ्ख्याकानि च तानि कुभाष्याणि कुत्सितभाष्याणि एकविंशतिकुभाष्याणि दूषयति निराकारोतीति तत् तथोक्तम् । ब्रह्मवादिभिः ब्रह्मसूत्राणां यानि भाष्याणि कृतानि सन्ति तानि सर्वाणि मध्वभाष्ये निराकृतानि भवन्तीति भावः । मध्वरूपमपि एतादृशमेव । एकविंशतिभाष्याणि च उच्यन्ते– ‘भारतीविजयश्चैव संविदानन्द एव च । ब्रह्मघोषः शतानन्द उद्वर्तश्चैव पञ्चमः । विजयो रुद्रभट्टश्च वामनाख्यस्तथाष्टमः । सयादवप्रकाशश्च नवमस्तत्र कीर्तितः । रामानुजस्तथा भर्तृप्रपञ्चो द्रविडस्तथा । ब्रह्मदत्तो भास्करश्च पिशाचो वृत्तिकारकः । तथा विजयभट्टश्च विष्णुक्रान्तस्तथैव च । वादीन्द्रश्च तथा पश्चात् ततो माधवदासकः । ततश्च सङ्करश्च स्यादेकविंशतिवादिभिः । प्रणीतानि निराचक्रे कुभाष्याणि महामतिः ।।’ पुनः कथंभूतम् । भूतभाविभवदात्मभिः भूताः अतीताः भाविनः भविष्यन्तः भवन्तः वर्तमानाः भूताश्च भाविनश्च भवन्तश्च इति भूतभाविभवन्तः ते च ते आत्मानः जीवाश्च भूतभाविभवदात्मानः तैः । ‘आत्मा जीवे धृतौ देहे’ इति विश्वः । क्वचिदपि भाष्योक्तेः यस्मिन्नपि प्रमेये अदूष्यं दूषयितुं अशक्यं केनापि पुरुषेण कदापि क्वाचिदपि दूषयितुं अशक्यमिति भावः ।। १२ ।।",
  "9013": "गाङ्गेति ।। यद्गतैकतमवर्णलेखकः यस्मिन् गताः यद्गताः तेषु एकतमः अन्यतमश्चासौ वर्णः अक्षरं च तस्य लेखकः पुरुषः । भाष्यगताक्षरमध्ये यस्य कस्यचित् एकस्यापि अक्षरस्य लेखनं कुर्वन् इत्यर्थः । गाङ्गमङ्गलतरङ्गभङ्गद-प्रान्तसुश्रिहरिवेश्मकृत्समः गङ्गायाः भागीरथ्याः इमे गाङ्गाः मङ्गलाः पुण्यकराः मङ्गलाश्च ते तरङ्गाश्च मङ्गलतरङ्गाः गाङ्गाश्च ते मङ्गलतरङ्गाश्च गाङ्गमङ्गलतरङ्गाः तेषां भङ्गं नाशं ददातीति भङ्गदः स चासौ प्रान्तश्च भङ्गदप्रान्तः तस्मिन् तीरे इत्यर्थः । सु शोभना श्रीः कान्तिः यस्य तत् । ‘ह्रस्वो नपुंसके प्रातिपदिकस्येति ह्रस्वः’ । सुश्रि च तत् हरेः वेश्म च तत्करोतीति कृत् तस्य समः । भागीरथीतीरे विष्णुदेवालयकर्तुः पुरुषस्य यत्पुण्यं भवेत् तत्पुण्यं ब्रह्मसूत्रमहाभाष्यगतैकाक्षरलेखकस्य भवेत् । एतादृशपुण्यप्रदं भाष्यं मध्वकृतसूत्रभाष्यं सम्पूर्णमपि इह भाष्यनिर्माणकाले आदौ सत्यतीर्थः आलिखत् लेखनमकरोत् । ‘लिख अक्षरविन्यासे’ इत्यतो लङ् परस्मैपदम् ।। १३ ।।",
  "9014": "तत्रेति ।। तत्र बदरिकाश्रमस्थाने मठे नरनारायणं अभिवन्द्य नत्वा । स्वामिनः प्रभोः श्रीनारायणस्य वचनगौरवात् वचने ‘अवलम्बितं व्रजेः,इति वचने गौरवात् बहुमानात् द्रुतं शीघ्रं यातवान् । तस्मात् देशात् निर्गतः सन् ओशधीः अल्पा न भवतीति ओशा ओशा धीः प्रज्ञा यस्य स तथोक्तः मध्वाचार्यः सानुगः अनुगैः परिवारैः शिष्यैः सहितः सन् विविधभूः विविधाश्च ताः भुवश्च विविधभुवः ताः विविधभूः नानादेशान् अतीत्य अतिक्रम्य गोदावर्याः नद्याः तटं तीरं अगात् गतवान् । ‘गम्लृ गतावित्यतो लुङ् परस्मैपदं अगात् अगातां अगुः । ननु विविधभूः इति कथं अचिश्नुधातु-भ्रुवां य्वोरियङुवङाविति उवङि विविधभुव इति स्यात् इति चेत् न नायं धातूकारः येन उवङि भुव इति स्यात् किन्तु भूधातोः औणादिके ऊ प्रत्यये टिलोपेन धातूकारस्य लोपात् प्रत्ययोकारस्योवङादेशप्राप्त्यभावात् भूधातोरौणादिक ऊ प्रत्ययः । तथा च भूं,भ्वौ,भूः इति वधूशब्दवत् रूपं ज्ञेयम् । न भूसुधियोरिति यण्निषेधस्तु एरनेकाच इत्यस्यैव न तु इको यणचीत्यस्येति ज्ञेयम् ।। १४ ।।",
  "9015": "प्राज्ञेति ।। अयं श्रीमध्वः तत्र गोदावरीतीरे प्राज्ञवित्तं प्राज्ञानां पण्डितानां वित्तं धनं विदुषां वादे सति विद्याधिक्यतारतम्येन लभ्यं द्रव्यं इत्यर्थः । ‘वित्तं वस्तु वसु द्रव्यं स्वार्थं राद्रविणं धनं’ इति धनञ्जयः । आप्तुं लब्धुं आगतैः द्विनवशाखिभिः द्वौ च ते नव च द्विनव अष्टादश इत्यर्थः । द्विनवशाखाः ऋगादिशाखाः येषां सन्तीति द्विनवशाखिनः तैः पाठतः अर्थतश्च अष्टादशशाखाभिज्ञैः इति यावत् । परीक्षकैः स्वात्मानं परीक्षयद्भिः पण्डितैः विद्वद्भिः प्रस्तुताः श्रुतीः वेदान् अभिदधौ अब्रवीत् । ‘डु धाञ् धारणपोषणयोः’ इति धातोः लिट् परस्मैपदं दधौ दधतुः दधुः । स्वात्मानं परीक्षणार्थे विद्वद्भिः यद्यत् सूक्तं खण्डं वा पठितं तत्सर्वं तैः सह स्वयमपि पपाठ । अथवा उच्चारणादिविषये यद्यत्पृष्टं तत्सर्वं अवोचत् इति भावः । तथा षट्सङ्ख्यान् समयान् सिद्धान्तांश्च अखण्डयत् निराचक्रे । ‘खडि भेदने’ इत्यतो लङ् परस्मैपदम् । ‘समयाः शपथाचारकालसिद्धान्तसंविदः’ इत्यमरः । षण्मतानि तु भाट्टप्राभाकरवैशेषिक- नैयायिकबौद्धचार्वाकसम्बन्धीनि इति ज्ञेयम् ।। १५ ।।",
  "9016": "त इति ।। ते विद्वांसः अमुं मध्वाचार्यं पृथक् पृथक् प्रत्येकं स्वेषां शाखया येन येन या याः शाखाः अधीताः तेन तेन तास्ता शाखाः । दर्शनेन च स्वस्वशास्त्रेण च येन येन यद्यत् शास्त्रं अधीतं तेन तेन पुरुषेण तेन तेन शास्त्रेण इत्यर्थः । परीक्ष्य परीक्षां कृत्वा निर्जिताः सन्तः । अथ सर्वेऽपि ते,हे कवे पण्डित त्वं मुख्यतः उपचारं विना सर्ववित् सर्वं वेत्तीति सर्ववित् सर्वज्ञः असि भवसि । ‘अस भुवि’ इत्यतो लट् परस्मैपदं असि स्थः स्थ । ते तव सदृशः समानः नास्ति इति अब्रुवन् । ‘ब्रूञ् व्यक्तायां वाची’त्यतो लङ् परस्मैपदं अब्रवीत् अब्रूतां अब्रुवन् ।। १६ ।।",
  "9017": "शास्त्रिषट्कपराजयानन्तरं पद्मनाभतीर्थागमने उपोद्घातं वक्ति ।। य इति ।। शोभनोपपदभट्टनामकः शोभन इति उपपदं यस्य तत् भट्ट इति नाम शोभनोपपदं भट्टनाम यस्य सः । स्वार्थे ‘क’ प्रत्ययः । पूर्णसङ्ख्यं पूर्णा सङ्ख्या प्रज्ञा यस्य स तथोक्तः । ‘चर्चा सङ्ख्या विचारणा’ इत्यमरः । मुहुः भृशं मुदा हर्षेण बहुसन्तोषेण इत्यर्थः । मुहुः सद्यः तदैवेति यावत् । मुहुः पुनः पुनः आदरेण इत्यर्थः । एवं अर्थत्रयपरत्वेन मुहुःपदं आवृत्य व्याख्येयम् । ‘पौनःपुन्ये भृशार्थे च सद्योर्थे च मुहुःपदं’ इति भास्करः । अनमत् नमस्कृतवान् । ‘णमु प्रह्वत्वे शब्दे च’ इति धातोः लङ् परस्मैपदम् । स कः यः शोभनभट्टः त्रयीसकलपक्षशिक्षकः सकलाः समस्ताश्च ते पक्षाश्च सकलपक्षाः त्रय्याः वेदस्य सकलपक्षाणां लक्षणानां सिद्धान्तानां च शिक्षकः विप्रतिपत्तौ सत्यां इत्थमेवेति निर्णयकर्त्तेत्यर्थः । ‘श्रुतिः स्त्री वेद आम्नायस्त्रयी’त्यमरः । तत्र तस्यां सदसि सभायां तदा मिलितविद्वत्समूहे इत्यर्थः । वरिष्ठसंमतः पण्डितानां मध्ये अयमेव वरिष्ठः श्रेष्ठः इति सर्वैः संमतः निश्चितः अभूत् सः इत्यर्थः । तत्र मिलितविद्वत्सभामध्ये श्रेष्ठत्वेन संमतः शोभनभट्टः वेदशास्त्रेषु सम्यक् मध्वाचार्यं परीक्ष्य पराभूतः सन् अयमेव विचारपूर्वकं निर्णयकर्तृषु सर्वज्ञः अस्मात् विशेषं ज्ञास्यामीति भावेन महासन्तोषेण आदरेण ननाम इति भावः ।। १७ ।।",
  "9018": "यस्त्विति ।। तार्किकशिखामणिः तार्किकाणां युक्तियुक्त-विचारपूर्वकनिर्णयकर्तॄणां शिखामणिः श्रेष्ठः सुधीः पण्डितः यः शोभनभट्टः वर्तमानसमयान् तस्मिन् काले विद्यमानान् सर्वसिद्धान्तान् निराकरोत् । ‘डु कृञ् करणे’ इत्यतो लङ् परस्मैपदं अकरोत् अकुरुतां अकुर्वन् । तर्हि स्वसिद्धान्तः क इत्यत आह वेदेति । वेदभारतपुराणनिष्ठितः वेदाश्च भारतं च पुराणानि च तेषु तदुक्ताचारेषु तदुक्तोपासनेषु च निष्ठितः निरतः अभूत् । मध्वशास्त्रोत्पत्तेः पूर्वं विद्यमानभाट्टादिसर्वमतानि तत्र पक्षपातं विहाय स्वबुद्ध्या विचार्य युक्तिभिः निराकृत्य स्वयं वेदाद्युक्तप्रकारेण अनुष्ठाननिरत इति भावः । एवं सः शोभनभट्टः मध्वतः श्रीमध्वाचार्यात् एतत् श्रीमध्वाचार्यकृतं भाष्यं ब्रह्मसूत्रभाष्यं अृणोत् शुश्राव । ‘श्रु श्रवणे’ इत्यतो लङ् परस्मैपदं अृणोत् अृणुतां अृण्वन् । शोभनभट्टः मध्वशिष्यो भूत्वा ब्रह्मसूत्रभाष्यं अधीतवान् इति भावः ।। १८ ।।",
  "9019": "नापरेष्विति ।। सः शोभनभट्टः । एतादृशस्य अन्यस्य अभावात् अद्भुतं अत्याश्चर्यं मनस्तुष्टिकरमिति यावत् । इदं भाष्यं शुश्रुवान् श्रुतवान् सन् क्वचित् केष्वपि अपरेषु अन्येषु शास्त्रेषु रतिं सुखं नाययौ न लेभे । ‘या प्रापणे’ लिट् परस्मैपदम् । अत्र दृष्टान्तमाह ।। नारविन्देति ।। अरविन्दमकरन्दं पुष्परसं ‘मकरन्दः पुष्परसः’ इत्यमरः । आप्तवान् अनुभूतवान् । अच्छपिच्छः अच्छं श्वेतं पिच्छं पक्षः यस्य स तथोक्तः । ‘पिच्छबर्हे नपुंसकः’ इत्यमरः हंसपक्षी इत्यर्थः । इतरत् अन्यपुष्पमधु यथा न वाञ्छति तद्वत् इति भावः । ‘वाञ्छ इच्छायामि’त्यतो लट् परस्मैपदम् ।। १९ ।।",
  "9020": "तत्रेति ।। तत्र तत्र तासु तासु सभासु विद्वत्सभासु भासुरः शोभनः सः शोभनभट्टः वादिनः कुवादिनः नन्दतीर्थसमयोक्तयुक्तिभिः नन्दतीर्थस्य श्रीमदानन्द-तीर्थस्य समये शास्त्रे उक्ताभिः युक्तिभिः विशकलय्य निराकृत्य तान् निराकृतान् वादिनः समाक्रम्य अविगणय्य उचितां सभानुकूलां वाचं उदाहरत् अब्रवीत् । उत्,आङ्,पूर्वात् ‘हृञ् हरणे’ इत्यतो धातोर्लङ् परस्मैपदं अहरत् अहरतां अहरन् ।। २० ।।",
  "9021": "चूर्णेति ।। विविधशङ्खचूर्णकः विविधाः नानाप्रकाराः स्थूलसूक्ष्माः इत्यर्थः विविधाश्च ते शङ्खाश्च विविधशङ्खाः तान् चूणर्यतीति चूर्णकः । चूर्णकृत् चूर्णं ताम्बूलचर्वणाङ्गं चूर्णं करोतीति चूर्णकृत् कश्चित् पुरुषः । अनर्घ्यमपि न अर्घः मूल्यं यस्य सः अनर्घः अनर्घस्य अयं अनर्घ्यः ‘मूल्ये पूजाविधावर्घः’ इत्यमरः । तादृशमपि प्रदक्षिणावर्तवारिजं प्रदक्षिणावर्तनामकश्चासौ वारिजश्च प्रदक्षिणावर्तवारिजः ‘अब्जौ शङ्खशशाङ्कौ च’ इति अमरोक्तेः । अब्जवारिजशब्दयोः एकार्थत्वात् वारिजशब्दस्य शङ्खोऽर्थः दक्षिणावर्तशङ्खमित्यर्थः । अत्यजत् परित्यक्तवान् । ‘त्यज विसर्गे’ इत्यतो लङ् परस्मैपदं अत्यजत् अत्यजतां अत्यजन् । कथंभूतः सन् बहुधापि अग्नौ स्थाप्य अग्निदाहादिनानाविधप्रयत्नेनापि चूर्णनाय पिष्टं कर्तुं अशक्नुवन् असमर्थः सन् । अत एव विफलधीः विफला निष्फलत्वविषयिणी बुद्धिः यस्य स तथोक्तः निष्फलमेतत् इति बुद्धिः इत्यर्थः । अहो आश्चर्यं एतस्य मौढ्यं इति भावः ।। २१ ।।",
  "9022": "एवं वक्ष्यमाणार्थे दृष्टान्तं उक्तवा दार्ष्टान्तिकमाह अप्रमेयमिति ।। यः पुरुषः उपनतं सत्सङ्गवशात् लब्धं सुदुर्लभं पुण्यरहितानां सु अत्यन्तं सर्वथा प्राप्तुमशक्यं ईदृशं अमूल्यदक्षिणावर्तशङ्खसदृशं अप्रमेयमतिशास्त्रं अप्रमेया अपरिमिता मतिः ज्ञानं यस्य स तथोक्तः पूर्णप्रज्ञाचार्य इत्यर्थः । तस्य शास्त्रं ब्रह्मसूत्रभाष्यादिकं त्यजति इदं शास्त्रं निष्फलमिति ज्ञात्वा विसृजति एषः मध्वशास्त्रत्यागी दुर्जनः । तस्य दक्षिणावर्तशङ्खं त्यक्तवतः पुरुषस्य तुल्यमतिः तुल्या सदृशा मतिः बुद्धिः यस्य स तथोक्तः स्यात् । अथवा इत्यत्र अथशब्दः तुशब्दार्थः । वाशब्दस्तु निश्चयार्थः । तथा च अस्य तु शास्त्रं त्यजतः पुरुषस्य तु सदृशः नीचधीः नीचा मन्दा धीः यस्य स तथोक्तः नास्ति वा नास्त्येव । ‘वा अव्ययं स्यात् समुच्चये उपमायां विकल्पे च निश्चये च निगद्यते’ इति एकाक्षररत्नमाला । मध्वशास्त्रत्यागी एव अत्यधमः इति भावः।। २२ ।।",
  "9023": "क इति ।। गुणविशेषवित् दक्षिणावर्तशङ्खस्य गुणविशेषं भाग्यप्रदत्वादिरूपगुणातिशयं वेत्ति जानातीति गुणविशेषवित् । इदं वस्तु सत्फलमिति ज्ञानीति भावः । कोऽपि कश्चित् पुरुषः तं दक्षिणावर्तशङ्खं सम्पाद्य तं विक्रीय अन्यस्मै धनापेक्षया विक्रयं कृत्वा भूरि बहुधनं द्रव्यं आप लब्धवान् । ‘आप्लृ व्याप्तौ’ इत्यतो लिट् परस्मैपदं आप आपतुः आपुः । यद्यपि बह्वेव धनमाप तथापि अपरिमितं नाप इति भावः । तत्कुतः,हि यस्मात् केनापि पुरुषेण अनर्घ्यगुणमूल्यं न विद्यते अर्घो मूल्यं यस्य सः अनर्घः तस्य अयं अनर्घ्यः स चासौ गुणश्च तस्य मूल्यं नाप्यते न लभ्यते । तस्मात्तं विक्रीय स्वलभ्यानुसारेण बहुधनं आप तद्युक्तमेव इत्याह भाग्येति ।। इह लोके भाग्यदैवं भाग्यस्य अदृष्टविशेषस्य दैवं प्रेरकं दैवतं योग्यतानुगं पुरुषस्य योग्यतां अनुसृत्य\nगच्छति फलदाने प्रवर्तते इति योग्यतानुगं अदृष्टप्रेरकः नारायणः पुरुषयोग्यतानुसारेणैव फलं ददाति । अतः दक्षिणावर्तशङ्खविक्रेता स्वयोग्यं बह्वेव धनमाप किन्तु न अपरिमितं इति भावः ।। २३ ।।",
  "9024": "एवं दृष्टान्तं उक्त्वा दार्ष्टान्तिकमाह ।। व्यक्तमिति ।। अयं वर्तमानकालीनः जनः व्यक्तं स्पष्टं यथा भवति तथा सम्यक् इत्यर्थः । उन्नतिं स्वयोग्य- ज्ञानभक्त्यादिगुणैः आधिक्यं इतोऽपि प्राप्तोऽपि सन् । यत् यस्मात् स्तोकमानसतया स्तोकं स्वल्पविषयं मानसं अन्तःकरणं यस्य सः स्तोकमानसः स्तोकमानसस्य भावः स्तोकमानसता तया मन्दबुद्धित्वेन इत्यर्थः । ‘स्तोकाल्पक्षुल्लकाः श्लक्ष्णं सूक्ष्मं’ इत्यमरः । तस्य श्रीमध्वशास्त्रस्य अखिलं फलं न लभते न प्राप्नोति । ‘डु लभष् प्राप्तौ’ इत्यतो लडात्मनेपदं लभते लभेते लभन्ते । ततः तस्मात् । तस्य दक्षिणावर्तशङ्खं विक्रीय भूरिधनं प्राप्तवतः पुरुषस्य तुल्यतां साम्यं व्रजेत् प्राप्नुयात् । हन्त हर्षे । स्वयोग्यतानुसारेण बहुफलस्य लाभात् । ‘व्रज गतौ’ इत्यतो लिङ् परस्मैपदं व्रजेत् व्रजेतां व्रजेयुः । यद्यपि मध्वशास्त्राभ्यासवतः अधिकारिणः बहुफलं भवति । तथापि तत्साध्यं सम्पूर्णफलं न भवति तादृशयोग्यतायाः अभावात् इति भावः ।। २४ ।।",
  "9025": "क्रीतवानिति ।। उदारचेष्टितः उदाराणि महान्ति उत्तमानीति यावत् चेष्टितानि कर्माणि यस्य स तथोक्तः विष्णुवैष्णवप्रीतिजनककर्मकर्ता इत्यर्थः । ‘उदारो दातृमहतोः’ इत्यमरः । नरपतिः नराणां पतिः पालकः राजा महादरं महान् उत्तमश्चासौ दरः शङ्खश्च महादरः दक्षिणावर्तशङ्खः तं क्रीतवान् धनं दत्वा स्वीकृतवान् सन् अनन्तरं सादरं आदरेण भक्त्या सहितं यथा भवति तथा ‘आदरो भाजनं भक्तिः’ इत्यभिधानम् । सततं निरन्तरं अर्चयन् पूजयन् याः सम्पदः सकलदेशाधिपत्याद्यैश्वर्याणि आप लब्धवान् ताः सम्पदः वचनचित्तगोचराः वचनानि च चित्तानि मनांसि च तेषां गोचराः विषयाः न भवन्ति । कश्चन राजा दक्षिणावर्तशङ्खं आदरेण सम्पाद्य सर्वदा पूजयन् सप्तद्वीपाधिपत्यादिमहाफलं लब्धवानिति भावः ।। २५ ।।",
  "9026": "अत्रापि दार्ष्टान्तिकमाह ।। शास्त्रेति ।। यः कः यः कोऽपि पुरुषः अमुष्य मध्वाचार्यप्रणीतस्य शास्त्रकल्पकतरोः शास्त्रं कल्पकतरुः कल्पवृक्ष इव शास्त्रकल्पकतरुः तस्य अपेक्षिताशेषपुरुषार्थप्रदत्वात् मध्वशास्त्रस्य कल्पवृक्षसाम्योक्तिः सकलमपि सम्पूर्णमपि फलं प्राप्नुयात् । भक्तिपूर्वकश्रवणादिना इति शेषः । सः उत्तमगुणं उत्तमाः गुणाः ज्ञानभक्त्यादयः यस्य स तथा तं उत्तमगुणवन्तं तं राजानं विडम्बयेत् अनुकुर्यात् । महाप्रयत्नेन सम्पादितदक्षिणावर्तशङ्खपूजनेन प्राप्तापरिमितसम्पदो राज्ञः सदृशो भवेत् इति भावः । ‘आप्लृ व्याप्तौ’ इत्यतो लिङ् परस्मैपदं आप्नुयात् आप्नुयातां आप्नुयुः । विपूर्वात् ‘डबि अनुकरणे’ इत्यतो लिङ् परस्मैपदं विडम्बयेत् विडम्बयेतां विडम्बयेयुः । अहो आश्चर्यम् । मध्वशास्त्रमाहात्म्यम् । अयं समुदायाभिप्रायः । यस्तु सत्सङ्गवशात् प्राप्तमपि मध्वशास्त्रं निष्फलमिति बुद्ध्या त्यजति स तु अत्यन्तं नीच एव । सफलं एतत् इति मत्वा भक्त्या भजतामपि केषाञ्चित् स्वस्वयोग्यतानुसारेण बह्वेव फलं ददातिमध्वशास्त्रं किन्तु न सम्पूर्णम् । अत्युत्तमानां केषाञ्चिदेव सम्पूर्णफलं ददाति । अतः इदं मध्वशास्त्रं भक्त्या सेव्यमेव । इति एवं प्रकारेण सः शोभनभट्टः उदीर्य अभिधाय जनान् अरञ्जयत् अतोषयत् । मध्वशास्त्रे रुचिं उत्पादयामास इति भावः । ‘रञ्ज रागे’ इत्यस्मात् लङ् परस्मैपदं अरञ्जयत् अरञ्जयतां अरञ्जयन् ।। २६ ।।",
  "9027": "नेदृशैरिति ।। पूज्यचरणः पूज्यं पूजार्हं चरणं स्वरूपं यस्य सः तथोक्तः । ‘उत्तमानां स्वरूपन्तु पादशब्देन भण्यते’ इत्युक्तेः । चरणशब्दस्य पादपर्यायत्वात् । पूज्यौ चरणौ अंघ्री यस्येति वा । सुसमयोद्गमोत्सवे सु पूज्यश्चासौ समयः शास्त्रं च सुसमयः तस्य उद्गमो निर्माणं स चासै उत्सवश्च तस्मिन् मध्वशास्त्रनिर्माणोत्सवे इत्यर्थः । केवलं अत्यन्तं ईदृशैः शोभनभट्टसदृशैः कविभिरेव विद्वद्भिरेव अभ्यपूज्यत इतीति शेषः । अभ्यपूज्यत इति पूजित इति न किन्तु शर्वशक्रगुरुपूर्वदैवतैरपि शर्वः शिवः ‘शर्वस्स्थाणुः’ इत्यमरः शक्रः इन्द्रः गुरुः बृहस्पतिः ‘बृहस्पतिः सुराचार्यो गीष्पतिर्धिषणो गुरुः’ इत्यमरः शर्वश्च शक्रश्च गुरुश्च शर्वशक्रगुरवः एते पूर्वे आदयो येषां तानि शर्वशक्रगुरुपूर्वाणि तानि च तानि दैवतानि देवताश्च ‘वृन्दारका दैवतानि पुंसि वा देवता स्त्रियां’ इत्यमरः तैः अलं अत्यन्तं अभ्यपूज्यत । ‘पूज पूजायाम्’ इत्यतः कर्मणि लङ् आत्मनेपदं अपूज्यत अपूज्येतां अपूज्यन्त ।। २७ ।।",
  "9028": "निम्नेति ।। सः मध्वाचार्यः व्रजन् तत्र तत्र संचरन् सतीः तत्त्वज्ञानयोग्याः प्रजाः ‘प्रजा स्यात् सन्ततौ जने’ इत्यमरः । प्राज्यतापहरदर्शनाम्बुना प्राज्यः प्रचुरश्चासौ तापश्च प्राज्यतापः संसारक्लेशः तं हरति परिहरतीति प्राज्यतापहरं ‘प्रभूतं प्रचुरं प्राज्यमदभ्रं बहुलं बहु’ इत्यमरः तच्च तत् दर्शनं शास्त्रं च तदेवांबु उदकं तेन अशनैः शीघ्रं अपूरि पूरयामास । कः का इव वारिदर्तुः वारि उदकं ददातीति वारिदः वारिदश्चासौ ऋतुश्च वारिदर्तुः वर्षाकालः निम्नभूरिव निम्नाः नताश्च ताः भुवश्च ताः निम्नभूः निम्नप्रदेशानि दुर्जनं अयोग्यजनं तु नो अपूरि । कमिव तुङ्गदेशमिव तुङ्गश्चासौ देशः प्रदेशश्च तं उन्नतस्थलमिव । यथा वर्षाकालः उदकेन निम्नस्थलं पूरयति न तु उन्नतस्थलं तथा मध्वाचार्यः तत्र देशे विद्यमानान् मुक्तियोग्यान् जनान् प्रति एव स्वशास्त्रं उपदिदेश न अयोग्यजनान् इति भावः । ‘पूरी आप्यायने’ इत्यतः कर्तरि लुङ् आत्मनेपदं अपूरि अपूरिषातां अपूरिषत ।। २८ ।।",
  "9029": "कर्मभिः इति ।। पथि मार्गे सकललोककौतुकैः सकलाश्च ते लोकाश्च तेषां कौतुकानि कुतूहलकारीणि तैः । ‘कौतूहलं कौतुकं च कुतुकं च कुतूहलं’ इत्यमरः । कर्मभिः चरितैः निमित्तैः जनैः कर्तृभिः मानितः पूजितः । मार्गे गमनकाले जनाः अत्याश्चर्यचरित्राणि दृष्ट्वा मध्वाचार्यं पूजितवन्त इति भावः । तादृशः सन् समागतः रजतपीठपुरं प्राप्तवान् सन् । राजतासनपुरे रजतासनमेव राजतासनं रजतपीठं तच्च तत् पुरं च तस्मिन् विराजितं शोभमानं शिवनामकीर्तनं शिवस्य रुद्रस्य नाम्ना शिव इति पदेन कीर्तनं उक्तिः यस्य सः शिवनामकीर्तनः तं अनन्तेश्वरनामकं इत्यर्थः । देवं सन्ननाम नमस्कृतवान् ।। २९ ।।",
  "9030": "अच्युतेति ।। अच्युतप्रमतिः अच्युतस्य प्रमतिः ज्ञानं यस्य सः अच्युतप्रेक्षः । अच्युतप्रियं अच्युतस्य नारायणस्य प्रियं प्रीतिविषयं आगतं स्वसमीपं प्राप्तवन्तं वन्दमानं नमस्कुर्वन्तं दशप्रमतिं दश पूर्णा प्रमतिः प्रज्ञा यस्य स तथोक्तः तं पूर्णप्रज्ञाचार्यम् । ‘दशेति सर्वमुद्दिष्टं सर्वं पूर्णमिहोच्यते । प्रज्ञा प्रमतिरुद्दिष्टा पूर्णप्रज्ञः ततः स्मृतः’ इति वचनात् । अवलोक्य दृष्ट्वा तदा तस्मिन् काले यां मुदं प्राप्तवान् लब्धवान् तदवधिः तस्याः मुदः अवधिः इयत्ता न विद्यते नास्ति । ‘विद सत्तायाम्’ इत्यतो लडात्मनेपदं विद्यते विद्येते विद्यन्ते । ‘अवधिस्त्ववदाने स्यात्सीमि्न काले वनेऽपि च’ इति विश्वः । अच्युतप्रेक्षः आगतं नमस्कुर्वाणं मध्वाचार्यं दृष्ट्वा अपरिमितं सन्तोषं लेभे इति भावः ।। ३० ।।",
  "9031": "प्रीतिमिति ।। पुरा मध्वाचार्यागमनात्प्रागेव प्रेषिताप्रतिमभाष्यदृक् प्रेषितं मध्वाचार्येण शिष्यहस्तेन दापितं अप्रतिमं असदृशं भाष्यं ब्रह्मसूत्रभाष्यं तत् पश्यतीति प्रेषिताप्रतिमभाष्यदृक् । आर्ययतिः श्रेष्ठयतिः उत्तमां उत्कृष्टां प्रीतिं हर्षं ययौ प्राप्तवान् । इदानीं सः श्रेष्ठयतिः सुचिरात् बहुकालात् आरभ्य दिदृक्षितं द्रष्टुं अपेक्षितं शुचिस्मितं शुचि शुभ्रं स्मितं मन्दहासः यस्य स तथोक्तः । तं मध्वाचार्यं विलोक्य दृष्ट्वा अतोऽपि मध्वप्रेषिततत्कृतभाष्यदर्शनजातायाः प्रीतेरपि अतिशयिनीं अत्युत्कृष्टां प्रीतिं ययौ प्राप्तवान् । ‘या प्रापण’ इत्यतो लिट् परस्मैपदं ययौ ययतुः ययुः ।। ३१ ।।",
  "9032": "पूर्णेति ।। पूर्णदृष्टिजलधेः पूर्णा दृष्टिः ज्ञानं यस्य सः पूर्णप्रज्ञः ‘दृष्टिर्ज्ञानेऽक्ष्णिदर्शने’ इत्यमरः पूर्णदृष्टिरेव जलधिः समुद्रः तस्मात् । भाष्यसंज्ञं भाष्यमिति संज्ञा नाम यस्य तत् भाष्यसंज्ञम् । सुखावहं सुखं आवहति करोति इति सुखावहम् । अमृतं जलं ‘पयः कीलालममृतं’ इत्यमरः गृहीतवान् संगृहीतवान् एषः यतिराड् घनाघनःयतीनां राट् राजा श्रेष्ठः ज्येष्ठयतिराडेव घनाघनः वर्षुकमेघः ‘वर्षुकाब्दे घनाघनः’ इत्यमरः मनुजांश्च मर्त्यांश्च ग्राहयन् स्वीकारयन् सन् नो मुमोच न तत्याज । चित्रं एतत् आश्चर्यम् । ‘मुच्लृ मोक्षणे’ इत्यतो लिट् परस्मैपदं मुमोच मुमुचतुः मुमुचुः । ‘मनुजा मानवा नराः’ इत्यमरः । अयं भावः यथा वर्षाकालमेघः समुद्रात् उदकं सङ्गृह्य देशान्तरे वर्षयन् स्वयं जलं त्यजति रिक्तो भवति । तथा अयं ज्येष्ठयतिः श्रीमध्वाचार्यात् भाष्यं श्रुत्वा शिष्येभ्यो व्याकुर्वंश्च तद्भाष्यं न तत्याज तत्रैव नितरां निरतोऽभूत् ।। ३२ ।।",
  "9033": "सानुनीतिरिति ।। अथ आगमनानन्तरं सानुनीतिः अनुनीत्या अनुनयेन सहितः सानुनीतिः अनुवृत्तिमान् इत्यर्थः । नीतिमान् तत्तत्कालोचितप्रकारवान् अयं श्रीमध्वाचार्यः । स्वभावतः ‘स्वरूपं च स्वभावश्च’ इत्यमरः शोभनाय सज्जीवाय कालतः कलिकालवशात् कुमतलीनबुद्धये कुमतेन कुत्सितमतेन मायिसिद्धान्तेन लीना निगूढा आच्छादिता बुद्धिः मतिः यस्य सः तथोक्तः तस्मै गुरवे अच्युतप्रेक्षाय भाष्यसद्गुणगणान् भाष्यस्य सूत्रभाष्यस्य सन्तः विद्यमानाश्च ते गुणाश्च तेषां गणान् समूहान् । ‘सद्भावे साधुभावे च सदित्येतत्प्रयुज्यते’ इत्युक्तेः । सच्छब्दो विद्यमानार्थकः । अवर्णयत् अकथयत् । ‘वर्ण स्तुतावित्यतो लङ् परस्मैपदं अवर्णयत् अवर्णयतां अवर्णयन्’ । भाष्यगुणाः विशिष्टार्थप्रतिपादकत्व-एकविंशतिकुभाष्यदूषकत्वादयः व्यासदेव-हृदयातिवल्लभं इत्यादिना पूर्वोक्ताः ज्ञेयाः ।। ३३ ।।",
  "9034": "उक्तिभिरिति ।। बहुलधीः बहुला धीः प्रज्ञा यस्य सः श्रीमध्वः । प्रसङ्गतः तत्तत्सूत्रार्थविचारप्रसङ्गे सुयुक्तिभिः सुदृढाः युक्तयः यासां ताः सुयुक्तयः ताभिः उक्तिभिः स्ववचनैः तं स्वगुरुं असकृत् बहुवारं बोधयन् सन् स्थेयसः स्थिरतरस्य बहुयुक्तिभिः बोधने कृतेऽपि मायिशास्त्रप्रवणैकप्रकारबुद्धेः इति भावः । ‘स्थास्नुः स्थिरतरः स्थेयान्’ इत्यमरः । अस्य स्वगुरोः हृद्गतं हृदि अन्तःकरणे निरूढं अरुचेः स्वशास्त्रे रुच्यभावस्य मूलदोषं कारणभूतं दोषं अचिन्तयत् । अस्य सच्छास्त्रे रुच्यनुत्पादे निदानभूतो दोषः क इति स्वमनसि विचारितवान् । ‘चिति स्मृत्यां’ इत्यतो लङ् परस्मैपदम् । क इव भिषगिव । ‘भिषग्वैद्यश्चिकित्सकः’ इत्यमरः । यथा कस्यचित् पुरुषस्य रोगचिकित्सां कुर्वन् वैद्यः रोगिणः अन्नादौ अरुचिहेतुं दोषं विचारयेत् आधिर्वा व्याध्यादिर्वा इति तद्वत् अस्यापि सच्छास्त्रे अरुचिः किं निबन्धना स्वभावतो दुष्टबुद्धित्वाद्वा उपाधितो वा इति अचिन्तयत् इति भावः । स्थेयसः इति पदस्य अरुचेः इत्यस्य विशेषणत्वे स्थेयस्याः इति स्यात् । अरुचेः इत्यस्य स्त्रीलिङ्गत्वात् । अतः उक्त एव प्रकारो युक्त इति ।। ३४ ।।",
  "9035": "दक्षेति ।। हंसराट् हंसानां परमहंसानां राट् श्रेष्ठः श्रीमध्वाचार्यः । गुरोः अच्युतप्रेक्षस्य मानसात् मनसः कलिमलं कलेः मलं कल्यावेशनिमित्तं सच्छास्त्रे रुच्यभावहेतुं बुद्धिदोषं निराकरोत् निष्कासितवान् । किं कुर्वन् । दक्षपक्षविहृतेन दक्षश्चासौ पक्षश्च दृढसिद्धान्तः तस्य विहृतेन विहारेण लीलया सिद्धान्तोक्तयुक्तिकथनेन इत्यर्थः । ताडयन् तदुक्तं खण्डयन् समधिकस्वरश्रिया समधिकः अत्यन्तं अधिकः अच्युतप्रेक्षशब्दापेक्षया अत्युत्तमश्चासौ स्वरः शब्दश्च स एव श्रीः सम्पत् तया अत्युच्चध्वनिना इत्यर्थः । भीषयन् विपक्षे बाधकभयं प्रदर्शयन् दृढसदुक्तिभिः तदुक्तपक्षं खण्डयित्वा विपक्षे बाधकं प्रदर्श्य गुरुमनसि विद्यमानं सच्छास्त्रारुचिं परिहृतवान् इति भावः । कः कमिव । हंसराट् हंसपक्षी एकदृष्टिं एका दृष्टिः चक्षुः यस्य स तथोक्तः तं काकाख्यपक्षिणं दक्षपक्षविहृतेन दक्षयोः पक्षयोः पत्रयोः विहरणेन ताडयन् ताडनं कुर्वन् समाधिकस्वरश्रिया काकापेक्षया अधिकशब्देन भीषयन् भयं जनयन् मानसात् मानसाख्य-सरोवरात् इव यथा निर्गमयेत् तद्वत् इति भावः । ‘काके तु करटारिष्टबलिपुष्टसकृत्प्रजाः चिरजीवी चैकदृष्टिः’ इत्यमरः ।। ३५ ।।",
  "9036": "निष्कलङ्कमिति ।। अच्युतमतेः अच्युतप्रेक्षस्य चित्तं मनः भृशं अत्यन्तं बभौ उल्ललास । ‘भा दीप्तौ’ इत्यतो लिट् परस्मैपदं बभौ बभतुः बभुः । किमिव निष्कलङ्कं निर्गतः कलङ्कः श्यामरूपदोषः यस्मात् तत् ‘कलङ्कोऽङ्कापवादयोः’ इत्यमरः । चन्द्रमण्डलमिव चन्द्रस्य मण्डलं बिम्बमिव ‘बिम्बोऽस्त्री मण्डलं त्रिषु’ इत्यमरः । पुनः किमिव फुल्लतां फुल्लस्य भावः फुल्लता तां विकासतां गतं प्राप्तं विकसितं इत्यर्थः । पुण्डरीकमिव कमलमिव । ‘पुण्डरीकं सिताम्भोजं’ इत्यमरः । पुनः किमिव प्रसादवत् प्रसादः प्रसन्नता निर्मलत्वं इत्यर्थः अस्यास्तीति प्रसादवत् शारदं शरदः ऋतोः सम्बन्धि शारदं वारि उदकमिव । मध्वाचार्योपदेशेन अच्युतप्रेक्षबुद्धिः शुद्धा बभूव इति भावः ।।३६।।",
  "9037": "आननन्देति ।। पुरा मध्वशास्त्रश्रवणात्पूर्वं कुसमयाग्रही कुत्सितश्चासौ समयः मायिसिद्धान्तः तस्मिन् आग्रहः पक्षपातः अस्यास्तीति । अनन्तरं मध्वशास्त्रं मध्वसिद्धान्तं आकर्णयन् ृण्वन् सः अच्युतप्रेक्षः आननन्द सन्तुतोष । ‘टु नदि समृद्धौ’ लिट् परस्मैपदं ननन्द ननन्दतुः ननन्दुः । क इव?पिपासुः पातुमिच्छावान् पिपासितः प्राक् मुहुः भृशं मोहपीतलवणोदकः मोहेन अज्ञानेन इदं लवणोदकं इति अविज्ञाय पीतं लवणं क्षारं उदकं जलं येन सः पश्चात् अमृतं मधुरोदकं पिबन् पुरुष इव। यथा कश्चित् पूर्वं पिपासितः सन् लवणोदकं इति अविज्ञाय लवणोदकं पीतवान् पश्चात् मधुरोदकं पीत्वा सन्तुष्यति तद्वत् अच्युतप्रेक्षः पुरा तत्त्वं बुभुत्सुः मायिशस्त्रमेव तत्त्वावगमकं ज्ञात्वा तच्छास्त्रं श्रुत्वा व्याख्याय च प्रवृद्धमिथ्याज्ञानः सन् पश्चात् सर्वमिथ्याज्ञाननिवर्तक- मध्वशास्त्रं ृण्वन् सन्तुतोष इति भावः ।। ३७ ।।",
  "9038": "विस्तृतेति ।। यती ज्येष्ठयत्यच्युतप्रेक्षश्चेत्युभौ सन्यासिनौ । विस्तृतान्तरवियत्पदौ विस्तृतं बहुविषयकं आन्तरं अन्तरेण मनसा जन्यं ज्ञानं यस्य सः पूर्णप्रज्ञाचार्यः स एव वियत् आकाशः स एव पदं स्थानं आश्रयः ययोः तौ विस्तृतान्तरवियत्पदौ ‘वियद्विष्णुपदं’ इत्यमरः । मध्वाकाशमाश्रितौ सन्तौ अहोरात्रमपि सुसमयप्रकाशनात् शोभनमध्वशास्त्रस्य विचारात् नृमोहकं पुरुषमोहकं तत्त्वज्ञानप्रतिबन्धकं उरु बहुलं तमः मिथ्याज्ञानं आस्यतां निराकुरुताम् । ‘अस निरसने’ लङ् परस्मैपदं आस्यत् आस्यतां आस्यन् । कौ इव विधुरवी यथा चन्द्रसूर्यौ आकाशं आश्रित्य सुसमयप्रकाशनात् सुसमये शोभनशरदादिकाले प्रकाशनात् अहोरात्रं अहोरात्रसम्बन्धि नृमोहकं नृणां प्रवृत्तिप्रतिबन्धकं उरुतमः गाढान्धकारं निराकुरुतां तद्वत् ज्येष्ठयत्यच्युतप्रेक्षौ मध्वाचार्यं आश्रित्य अहोरात्रमपि मध्वशास्त्रविचारं कृत्वा स्वाज्ञानं परिहृतवन्तौ इति भावः । अहो आश्चर्यं मध्वभाष्यमाहात्म्यम् ।। ३८ ।।",
  "9039": "सज्जनानिति ।। स श्रीमध्वाचार्यः सज्जनान् तत्त्वज्ञानयोग्यान् नॄन् पुरुषान् । सुदर्शनद्वयमपि शोभनं च तत् दर्शनं च इति व्युत्पत्त्या सुदर्शनशब्देन शास्त्रं चक्रं चोच्यते । सुदर्शनं च सुदर्शनं च सुदर्शने तयोः द्वयं स्वशास्त्रं चक्रं च इत्युभयमपि ग्राहयति स्म अग्राहयत् । स्म अतीते । ‘गतिबुद्धी’त्यादिना द्विकर्मकत्वम् । कथं महादरेण सह महान् पूज्यश्चासौ दरः शङ्खश्च महादरः तेन साकम् । कथंभूतं सुदर्शनद्वयं पापिनां पापिष्ठानां प्रकृतितः स्वभावात् अप्रियाकृति प्रिया प्रीतिविषया न भवतीति अप्रिया अप्रिया आकृतिः स्वरूपं यस्य तत् । तथोक्तं तत् दुर्जनानां सच्छास्त्रं सुदर्शनचक्रं च इति द्वयं स्वभावतो दुःसहं हि । पुनः कीदृशं दारुणाघगणदारणं दारुणानि भयङ्कराणि च तानि अघानि दुष्कृतानि च दारुणाघानि दारुणाघानां गणः समूहः तं दारयतीति नाशयतीति दारुणाघगणदारणम् । अयं भावः तत्त्वज्ञानयोग्यानां जनानां भुजयोः तप्ताभ्यां शङ्खचक्राभ्यां चिन्हं कृत्वा विष्णुदीक्षां कारयित्वा तेभ्यः आदरेण सह स्वशास्त्रं उपदिदेश इति भावः । अनेन तप्तचक्रशङ्खधारणरूपविष्णुदीक्षारहितानां स्वशास्त्रोपदेशो न कार्य इति सूच्यते ।। ३९ ।।",
  "9040": "नन्विति ।। रूप्यपीठपुरगः रूप्यपीठाख्ये पुरे गच्छति तिष्ठतीति रूप्यपीठपुरगः अयं श्रीमध्वाचार्यः । कदाचन कस्मिंश्चित्काले अनन्यशरणात्मनां शरणं चासौ आत्मा च शरणात्मा रक्षकजीव इत्यर्थः ‘शरणं गृहरक्षित्रोः’ इत्यमरः । न विद्यते अन्यः अपरः शरणात्मा येषां ते अनन्यशरणात्मानः तेषां स्वात्मानं विना रक्षकर-हितानाम् । सतां मुक्तियोग्यानां विषये अच्छलदयोदयात् अच्छला व्याजरहिता च सा दया च तस्याः उदयात् प्रादुर्भावात् । सिद्धिविघ्नमुखदोषभेषजं सिद्धेः मुक्तेः विघ्नः प्रतिबन्धकं अज्ञानं तदेव मुखं आदिः येषां ते सिद्धिविघ्नमुखाः ते च ते दोषाः कामकर्मादयः तेषां भेषजं औषधं ऐच्छत् अपेक्षितवान् । ‘इषु इच्छायाम्’ इत्यतो लङ् परस्मैपदं ऐच्छत् ऐच्छतां ऐच्छन् । रजतपीठपुरे विद्यमानः श्रीमध्वाचार्यः कदाचित् मुक्तियोग्यान् जनान् मुक्तिप्रतिबन्धकाविद्याकामकर्मादिना सच्छास्त्रे विमुखान् दृष्ट्वा तदुपरि दयां कृत्वा तत्प्रति-बन्धकनिवर्तनाय श्रीकृष्णप्रतिमाप्रतिष्ठां करिष्यामि इति ऐच्छत् इति भावः । अनेन मुक्तियोग्यानां कलौ युगे सच्छास्त्रश्रवणादिविषये विघ्ननिवृत्तिद्वारा मोक्षसाधनसिद्ध्यर्थं रजतपीठपुरगतश्रीकृष्णप्रतिमासन्दर्शनं आवश्यकं इति उक्तं भवति ।। ४० ।।",
  "9041": "गोपिकेति ।। दशमतिः पूर्णप्रज्ञाचार्यः । गोपिकाप्रणयिनः गोपिकानां गोपस्त्रीणां प्रणयी वल्लभः तस्य । श्रियः पतेः अलुक् समासोऽयं समासाभावे पत्युरिति स्यात् लक्ष्मीपतेः इत्यर्थः । श्रीकृष्णस्य शिलामयीं शिलायाः इयं शिलामयी तां शिलानिर्मितां आकृतिं प्रतिमां जलाशये जलाधारे मध्वसरोवरनामतटाके इत्यर्थः । ‘जलाशयो जलाधारः’ इत्यमरः । त्रिचतुरैः त्रयो वा चत्वारो वा त्रिचतुराः तैः शिष्यकैः छात्रैः शोधयन् प्रतिमां प्रक्षालयन् ततः शोधनानन्तरं इह मध्वसरोवरे व्यगाहयत् स्नापितवान् अभ्यषिञ्चत् इति भावः । ‘गाहू विलोडने’ इत्यतः लङ् परस्मैपदं अगाहयत् अगाहयतां अगाहयन् । अत्र किल कथां कथयन्ति । ‘भूतभविष्यद्वर्तमानज्ञानी श्रीमध्वाचार्यः श्रीकृष्णप्रतिमां रजतपीठपुरे प्रतिष्ठापयिष्यामीति विचिन्त्य कदाचित् समुद्रे स्नात्वा तत्तीरे जपादि कुर्वन् आसीत् । तस्मिन् समये द्वीपान्तरात् काचन नौः आगत्य तीरं अप्राप्यैव किञ्चित् दूरे जले एव स्थिता नैव चचाल । ततो महता प्रयत्नेनापि नावि अचालितायां सत्यां तैः कर्णधारादिभिः प्रार्थितः मध्वः स्वाभिमुखतः स्ववस्त्रवायुना नावं तीरं प्रापयामास । ततः सन्तुष्टैः नाविकादिभिः हे भिक्षोत्वं अपेक्षितं गृहाण इति प्रार्थितः सन् नावि स्थितां गोपीचन्दनगोलिकां गृहीत्वा रजतपीठपुरं एत्य मध्वसरोवरे गोपीचन्द-नगोलिकामध्यस्थां श्रीकृष्णप्रतिमां शिष्यैः क्षालयित्वा स्वयं अभ्यषिञ्चत्’ इति ।। ४१ ।।",
  "9042": "स्पर्शनादिति ।। असौ श्रीमध्वाचार्यः । भगवतः भगः माहात्म्यं अस्यास्तीति भगवान् ‘भगं श्रीकाममाहात्म्यवीर्ययत्नार्ककीर्तिषु’ इत्यमरः तस्य महात्मनः स्वस्य । अतिपावनात् अत्यन्तपवित्रात् स्पर्शनात् स्नापनसमये स्वकरस्पर्शात् हरेः श्रीकृष्णस्य सन्निधानपदतां सन्निधानस्य पदं विषयः तस्य भावः तत्ता तां सन्निधानविषयत्वं गतां प्राप्ताम् । महत्तममध्वाचार्यकरस्पर्शेन तस्यां प्रतिमायां श्रीकृष्णसान्निध्यमभूत् । ‘अर्चकस्य तपोयोगात्’ इत्युक्तेः इति भावः । सन्निधानं नाम स्वसामर्थ्यव्यञ्जनम्। विश्वंभरस्य कृष्णस्य तत्र सन्निहितत्वादेव त्रिंशदुद्यतनरैः उद्धर्तुं यत्नवन्तः उद्यताः उद्युक्ताः ते च ते नराश्च त्रिंशत्सङ्ख्याकाश्च ते उद्यतनराश्च इति तथोक्ताः । तैः सुदुर्धरां उद्धर्तुं अशक्यां इमां श्रीकृष्णप्रतिमां स्वयं एक एव लीलया अनायासेन मठं स्ववासस्थानं प्रति अनयत् नीतवान् । ‘णीञ् प्रापणे’ लङ् परस्मैपदं अनयत् अनयतां अनयन् ।। ४२ ।।",
  "9043": "मन्दहासेति ।। स श्रीमध्वाचार्यः । मन्दहासमृदुसुन्दराननं मन्दः ईषत् हासः हसनं यस्मिन् तत् मन्दहासं मृदु कोमलं च तत् सुन्दरं च तत् आननं मुखं च मृदुसुन्दराननम् । मन्दहासं मृदसुन्दराननं यस्य स तथोक्तः तम् । अतीन्द्रियाकृतिं अतीन्द्रिया प्राकृतेन्द्रियागोचरा आकृतिः स्वरूपं यस्य स तथोक्तः तम् । सुन्दरं मनोहरं वन्द्यं नम्यं स्तुत्यं च नन्दनन्दनं नन्दगोपस्य पुत्रं श्रीकृष्णम् । आकृतिशुचिप्रतिष्ठया आकृतेः प्रतिमायाः शुचिः साङ्गत्वेन निर्मला प्रतिष्ठा स्थापनाविधानं तया सह श्रीकृष्णप्रतिमायां सन्यधापयत् सन्निहितं कारितवान् । ‘डु धाञ् धारणपोषणयोः’ इति णिजन्तात् धातोः लङ् परस्मैपदं अधापयत् अधापयतां अधापयन् ।। ४३ ।।",
  "9044": "मानिन इति ।। अमुं,कं यः खलः ‘क्रूरे नीचेऽधमे खले’ इति विश्वः । आत्मनः स्वस्य दैवतप्रतिभया देवतायाः इयं दैवता दैवता च सा प्रतिभा च तया स्वोपास्यदेवताप्रसादलब्धप्रज्ञया । मानिनोऽपि मानः अभिमानः येषां अस्तीति मानिनः । प्रबलानपि वशीचकार जित्वा स्ववशीचकार । यश्च यायजूकगुणं यायजूकः इज्याशीलः समर्पकयज्ञकर्ता इत्यर्थः । तस्य गुणः तं यष्ट्रत्वाख्यं गुणं आत्मनः एव स्वस्यैव स्मरन् अहमेव सम्यक् यष्टा नान्यः इति अनुसन्धानवान् । यश्च जराघटितगोत्रः जराघटितं गोत्रं नाम यस्य स तथोक्तः उच्यते अभिधीयते तं निरस्य इति अन्वयः ।। ४४ ।।",
  "9045": "आत्मन इति ।। किं कृत्वा अमुं पापपूरुषं पापमस्यास्तीति पापः ‘अर्शादिभ्योऽच्’ पापश्चासौ पूरुषश्च कश्चनवादी तम् । आत्मनः स्वस्य प्रियतमक्रतोः प्रियतमस्य प्रीतिविषयस्य उपाध्यायपुत्रस्य क्रतोः यज्ञस्य घातुकं विघ्नकर्तारं अवेक्ष्य दृष्ट्वा । सर्वभूधरसमर्थपूर्वकं भूधरो राजा समर्थः कश्चन समर्थनामा पुरुषः भूधरश्च समर्थश्च भूधरसमर्थौ सर्वे समस्तजनाश्च भूधरसमर्थौ च सर्वभूधरसमर्थाः ते एव पूर्वे यथा स्युः तथा क्रियाविशेषणं इदं भूधरादिसर्वजनतासमक्षं इति यावत् । तं वादिनं निरस्य निरुत्तरीकृत्य इत्यर्थः । यद्वा सर्वश्च भूधरश्च सर्वभूधरौ तन्नामानौ समर्थौ यज्ञादिकर्मकाण्डनिपुणौ वादिनौ पूर्वौ यस्य स तथोक्तः । तं इति जनविशेषणं अहितं शत्रुभूतं ततोऽन्यं जनमपि अथ तथा निरस्य । ‘द्विड्विपक्षाहितामित्रः’ इत्यमरः ।। ४५ ।।",
  "9046": "विश्वेति ।। कथंभूतः महिष्ठधीः । स्वतेजसा स्वस्य सामर्थ्येन विश्वविस्मयकरः विश्वेषां सर्वेषां जनानां विस्मयं आश्चर्यं करोतीति तथोक्तः । पुनः तथा जनैः वन्द्यमानचरणः वन्द्यमानौ नम्यमानौ चरणौ पादौ यस्य स तथोक्तः । पुनः कथंभूतः?चित्रदिग्विजयकीर्त्यकीर्तिमान् चित्राः विविधाश्च ताः दिशश्च चित्रदिशां विजयः तेन निमित्तेन कीर्त्या कीर्तनीया कीर्तिः यशः अस्यास्तीति तथोक्तः । सकलदिक्पण्डितान् पराभूय सम्पादितकीर्तियुक्तः अनुदिनं प्रतिदिनं निजाः प्रजाः स्वीयजनान् मोदयन् सुखयन् ।। ४६ ।।",
  "9047": "वासुदेव इति ।। चतुर्णां कुलकमिदम् । अथ श्रीकृष्ण-प्रतिष्ठापनानन्तरं वासुदेवदयितः श्रीकृष्णस्य प्रियः महिष्ठधीः अतिशयेन महती महिष्ठा पूर्णा धीः प्रज्ञा यस्य स तथोक्तः मध्वः । वासुदेवं तन्नामानं स्वोपाध्यायपुत्रं धार्मिकं धर्मिष्ठं भूसुरं ब्राह्मणं साधु सम्यक् पुरा अयाजयत् यज्ञकर्तारं अकरोत् । गतिबुद्धीत्यादिना वासुदेवस्य कर्मत्वम् । कः कमिव भीममूर्तिः भीमस्वरूपः अयमेव मध्वः धर्मसूनुमिव युधिष्ठिरमिव धर्मराजपक्षे तु यः खलोऽऽत्मनः दैवतप्रतिभया रुद्रादिवरदाननिमित्तया प्रज्ञया मानिनोऽपि प्रबलानपि राज्ञः वशीचकार आत्मनः यायजूकगुणं स्मरन् पूर्व एवार्थः यः जराघटितगोत्रः जरासन्धनामा उच्यते व्यवह्रियते ‘गोत्रं तु नाम च’ इत्यमरः । अमुं पापपुरुषं आत्मनः प्रियतमक्रतोः प्रियतमस्य धर्मराजस्य क्रतोः राजसूययागस्य घातुकं प्रतिबन्धकं अवेक्ष्य ज्ञात्वा तं निरस्य हत्वा तदनन्तरं सर्वभूधरसमर्थपूर्वकं सर्वेषां भूधराणां भूपालानां समर्थाः श्रेष्ठाः सर्वभूधरसमर्थाः ते पूर्वे आदयो यस्य स तथोक्तः तम् । अहितं शत्रुभूतं जरासन्धव्यतिरिक्तं अन्यं जनं च निरस्य इत्यर्थः । अन्यपदानि स्पष्टार्थानि भीमसेनपरतया पूर्ववत् योज्यानि ।। ४४-४७ ।।",
  "9048": "याज्ययेति ।। विश्ववेत्तुः विश्वं यज्ञादिकर्मकलापं वेत्ति जानातीति विश्ववेत्ता तस्य सर्वज्ञस्य पूर्णप्रज्ञाचार्यस्य । अनुजः कनिष्ठभ्राता ‘जयन्यजे स्युः कनिष्ठयवीयोऽवरजानुजाः’ इत्यमरः । अत्र अस्मिन् यज्ञे होतृतां होतुर्भावः होतृता तां होतृनामकऋत्विक्तव• प्राप्य । समुचितानुवाक्यया समुचितं योग्यं अनुवाक्यं अनुसंज्ञिका वाक् यस्याः सा समुचितानुवाक्या तया याज्यया याज्यनाम्नया वाचा । अनुब्रूहीति अध्वर्युप्रेषणानन्तरं होत्रा पठ्यमाना प्रणवान्ता ऋक् याज्या यजेत्यनन्तरं वौषडित्यन्तं पठ््यमाना ऋक् अनुवाक् । सप्रवर्ग्यविभवैः प्रवर्ग्यशब्देन निरन्तरं उच्यमानाः प्रणवान्ता ऋचः उच्यन्ते तेषां विभवेन विविधप्रकारेण सहितैः अभिष्टवैः ऋग्विशेषैश्च दैवतततीः दैवतानां देवानां ततीः समूहान् ‘वृन्दारका दैवतानि पुंसि वा देवतास्त्रियां’ इत्यमरः अतोषयत् सन्तोषयामास । ‘तुष प्रीतौ’ इत्यतो लङ् परस्मैपदम् ।। ४८ ।।",
  "9049": "स इति ।। निशाता धीः बुद्धिः यस्य स तथोक्तः सः मध्वानुजः निशिताः वीर्यवतीः वैश्वदेववरशस्त्रसन्ततीः विश्वेषां देवानां सम्बन्धीनि वैश्वदेवानि वराणि च तानि शस्त्राणि च यज्ञे शंसनीयऋगात्मकमन्त्रविशेषाश्च वरशस्त्राणि वैश्वदेवानि च तानि वरशस्त्राणि च तेषां सन्ततीः समूहान् प्रयुज्य जप्त्वा । राक्षसासुरनिरासकृत् राक्षसाः रात्रिचराश्च असुराः दैत्याश्च राक्षसासुराः तेषां निरासं निवारणं करोतीति राक्षसासुर-निरासकृत् ‘असुरा दैत्यदैतेयाः’ इत्यमरः । सुरान् देवान् भागं हविर्भागं आपयत् प्रापयामास । ‘आप्लृ व्याप्तौ’ इत्यतो णिजन्तात् लङ् परस्मैपदम् । क इव वीरवर्य इव कश्चिद्वीरश्रेष्ठः यथा शस्त्रसन्ततीः प्रयुज्य अन्यायेन भागमिच्छतो दुष्टान् निरस्य न्यायमार्गस्थितान् पुरुषान् तद्भागान् प्रापयेत् तद्वत् मध्वानुजोऽपि स्वायोग्यहविर्भागं आहर्तुं आगतान् राक्षसादीन् ऋङ्मन्त्रजपेन दूरीकृत्य स्वयोग्यहविर्भागं स्वीकर्तुं आगतान् देवान् तद्भागं प्रापयामास इति भावः ।। ४९ ।।",
  "9050": "वायुनेति ।। तरस्विना वेगवता सर्वदैवतजिता सर्वाणि च तानि दैवतानि च सर्वदैवतानि जितवता । त्रिरपि त्रिवारमपि पूर्वपायिना सर्वदेवापेक्षया प्रथमं पीतवता वायुना । यः क्रतुः यज्ञः अपरोक्षवपुषाऽपि अपरोक्षं चक्षुगोचरं च तत् वपुः शरीरं च तेनापि अपेक्षितः अयं यज्ञः सम्पूर्णो भवेदिति अपेक्षितः । तं महाक्रतुं अत्र इह लोके कः वर्णयति वर्णयेत् । न कोऽपि स्तोतुं समर्थः इत्यर्थः । पूर्वं देवाः अहं सोमं प्रथमं पिबेयं अहं सोमं प्रथमं पिबेयं इति एवं विवादं कृत्वा ततः युद्धेऽस्मान् यः जेष्यति सः प्रथमं सोमं पास्यतीति निश्चित्य युद्धमकुर्वन् । तदा वायुः वेगेन सर्वान् देवान् पराभूय स्वयमेव त्रिवार-मपि प्रथममेव सोमं अपिबत् । यः एतादृशमहिमा सः वायुः मध्वरूपेण सर्वप्रत्यक्षगोचरः सन् य यज्ञं साङ्गं निष्पादितवान् तं साक्षात् वायुनिष्पन्नयज्ञं इह लोके कः स्तोतुं समर्थः इति भावः । वायोः त्रिवारं पूर्वपायित्वं च देवा वै सोमस्य राज्ञ इत्यादि ऐतरेयब्राह्मणे अग्रं पिबाम मधूनां सुतं वायो दिविष्टिष्वित्यादिमन्त्रवर्णे च प्रसिद्धम् ।। ५० ।।",
  "9051": "ब्रह्मेति ।। ब्रह्मवेदननिविष्टचेतसां ब्रह्मणः परब्रह्मणः वेदने ज्ञाने निविष्टानि निरतानि चेतांसि चित्तानि येषां ते ब्रह्मवेदननिविष्टचेतसः तेषां ब्रह्मजिज्ञासूनां इत्यर्थः । तत्र ब्रह्मज्ञाने कर्म यज्ञादिकर्म करणान्तरं साधनान्तरं भवेत् । यथा ब्रह्मजिज्ञासूनां श्रवणादिकं ज्ञानसाधनं भवेत् तथा तेषां स्वर्गादिफलकामनावर्जितं श्रीविष्णुप्रीत्यर्थमेव अनुष्ठितं यज्ञादिकर्मापि ज्ञानसाधनं भवेत् इति ज्ञापयन् अधिकारिणां आदेशयन् सः मध्वाचार्यः स्वयं परमात्मवेदकः परमात्मनः विष्णोः वेदकः बोधकः परतत्त्वज्ञापनरूपधर्मार्थप्रवृत्तोऽपि इति भावः । कर्मधर्ममपि भगवद्विषयं यज्ञादिकर्माख्यं धर्ममपि अचीकरत् कारयामास । ‘डु कृञ् करणे’ इत्यतः णिजंताल्लुङ् परस्मैपदं अचीकरत् अचीकरतां अचीकरन् । यद्यपि मध्वः ज्ञानोपदेशायैव अवतीर्णः तथापि ब्रह्मज्ञानार्थिनां निष्कामं यज्ञादिकर्मापि ब्रह्मज्ञानसाधनं अतः अवश्यं कर्म कर्तव्यमिति ज्ञापनाय यज्ञं कारयामास इति भावः ।। ५१ ।।",
  "9052": "यानीति ।। वितानचेतसः वितानं विस्तृतं चेतः हृदयं यस्य सः वितानचेताः ‘क्रतुविस्तारयोरस्त्री वितानं त्रिषु तुच्छके’ इत्यमरः तस्य श्रीपूर्णप्रज्ञाचार्यस्य । यानि यानि चरितानि कर्माणि तथा मनोहराणि सुखजनकानि यानि यानि ईरितानि अभिलपनरूपवचनानि अभूवन् तानि तानि चरितानि ईरितानि च । विश्वविस्मयकराणि विश्वस्य सर्वजनस्य विस्मयं आश्चर्यं कुर्वन्तीति विश्वविस्मयकराणि एतादृशानि भान्ति शोभन्ते । हि प्रसिद्धम् । अहो वाचा कर्मणा च विश्वरञ्जनं आश्चर्यम् । ‘भा दीप्तौ’ इत्यतो लट् परस्मैपदं भाति भातः भान्ति ।। ५२ ।।",
  "9053": "सरस्वतीरिति ।। पृथुप्रबोधः पृथु बृहन् प्रबोधः ज्ञानं यस्य स तथोक्तः मध्वाचार्यः । पुनः द्वितीयवारमपि कृष्णप्रियं वेदव्यासस्य प्रीतिविषयं उत्तमाश्रमं उत्तमश्चासौ आश्रमश्च उत्तमाश्रमः सर्वपुण्याश्रमाधिकं बदरिकाश्रमं अश्रमं श्रमरहितं यथा भवति तथा आयासाभावेनेति यावत् आपत् आप । ‘आप्लृ व्याप्तौ’ इत्यतो लङ् परस्मैपदं आपत् आपतां आपन् । किं कृत्वा शरीरिणां प्राणिनां ‘प्राणी तु चेतनो जन्मी जन्तुजन्युशरीरिणः’ इत्यमरः । वृत्तिकरीः स्नानपानादिना वृत्तिं शरीरस्थितिं कुर्वन्तीति वृत्तिकर्यः ताः वह्नीः बहुलाः सरस्वतीः कृष्णवेणीगोदावर्यादिनदीः अतीत्य अतिक्रम्य । ‘कूलंकषा निर्खरिणी रोधो वक्रा सरस्वती’ इत्यमरः । कथंभूतः समतीतगोत्रकः समतीताः लङ्घिताः गोत्राः सह्यविन्ध्यादिपर्वताः येन स तथोक्तः । ‘अद्रिगोत्रगिरिग्रावाचल-शैलशिलोच्चयाः’ इत्यमरः । कथमिव । पुरेव भाष्यादिकरणात्पूर्वं यथा बदरिकाश्रमं प्राप तद्वत् इति भावः । पुनः कथमिव । पुरेव यथा ब्रह्मचर्याश्रमानन्तरं उत्तमाश्रमं यत्याश्रमं प्राप तद्वत् । किं कृत्वा । शरीरिणां पुरुषाणां वृत्तिकरीः स्वर्गादिप्रतिपादनेन कर्मणि प्रवृत्तिकरीः सरस्वतीः वाचः । ‘गीर्वाग्वाणी सरस्वती’ इत्यमरः । अतीत्य अतिक्रम्य । ज्योतिष्टोमेन स्वर्गकामो यजेत इत्यादीनां आपाततः स्वर्गादिविषयत्वप्रतीतिं उत्पाद्य यज्ञादिकर्मणि प्रवृत्तिजनकानां वचसां विष्णुविषयत्वसमर्थनेन मोक्षपरत्वं प्रतिपाद्येति भावः । कथंभूतः । समतीतगोत्रकः समतीतं वर्जितं गोत्रकं स्वकुलाचारविशेषः येन स तथोक्तः यतेः स्वकुलाचारस्य अकर्तव्यत्वात् इति भावः । कथंभूतम् । उत्तमाश्रमं कृष्णप्रियं वसुदेवसुतस्य श्रीकृष्णस्य प्रियं ‘यत्याश्रमे तुरीये वै प्रीतिः मम गरीयसी’ इति भगवद्वचनात् । यत्याश्रमः श्रीकृष्णप्रिय इति प्रसिद्धमेव । ‘वदन्ति वंशस्थविलं जतौ जरौ’ इत्युक्तेः वंशस्थविलं वृत्तम् ।। ५३ ।।",
  "9054": "प्रणम्येति ।। महामहिमसिन्धुः महान्तश्च ते महिमानश्च महामहिमानः तैः सिन्धुः सर्वपूज्यमाहात्म्यसागरः । महिष्ठहृदयः महिष्ठं अतिशयेन महत् सर्वविषयकं हृदयं मनः यस्य स तथोक्तः सः मध्वः । अथ पुनरपि जगतां हितं विदधतः कुर्वतः । तस्य वेदव्यासस्य योग्यतः स्वेन कर्तुं योग्यात् नियोगतः ‘त्वं पुनः भूमिं गत्वा सच्छास्त्रोपदेशेन सज्जनान् उद्धर’इत्येवंरूपात् नियोगात् आज्ञाया इत्यर्थः । गुरुं वेदव्यासं आदरात् प्रणम्य बदरिकाश्रमात् गतः निर्गतः सानुगः अनुगैः परिवारैः शिष्यैः सहितस्सन् रजतपीठपुरं गतः प्राप्तवान् सन् निजैः रजतपीठस्थैः स्वभक्तैः आनन्दतः सन्तेषात् अभिगतः आभिमुख्येन प्राप्तस्सन् रजतपीठवासं रजतपीठे वासो यस्य सः तं हरिं अनन्तेश्वरं अनमत् नमस्कृतवान् । ‘णमु प्रह्वत्वे’ शब्दे चेत्यतो लङ् परस्मैपदं अनमत् अनमतां अनमन् । ‘जसौ जसयला वसुग्रहयतिश्च पृथ्वी गुरुः’ इत्युक्तेः पृथ्वीवृत्तम् ।। ५५ ।।\nइति श्रीमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां नवमः सर्गः ।। ९ ।।\n",
  "10001": "सपदीति ।। अथ रजतपीठपुरं प्रति आगमनानन्तरं मध्वरविः मध्वाख्यसूर्यः । ‘तपनः सविता रविः’ इत्यमरः । सपदि शीघ्रं ‘द्राङ्मंक्षु सपदि द्रुतं’ इत्यमरः । भृगुकुलतिलकस्थानं भृगोः भृगुऋषेः कुलस्य तिलकः तिलकसदृशः परशुरामः तस्य स्थानं तत्सृष्टं चोलमण्डलाख्यं देशम् । भृशं सम्यक् समस्कुरुत अलञ्चक्रे । ‘सम्पर्युपेभ्यः करोतौ भूषणे’ इति सुडागमः । ‘डु कृञ् करणे’ इत्यतो लङात्मनेपदं समस्कुरुत समस्कुर्वातां समस्कुर्वत । कथंभूतः । माधवगुणसाधकः मायाः लक्ष्म्याः धवस्य भर्तुः नारायणस्य गुणानां ज्ञानानन्दादीनां साधकः प्रतिपादकः । ‘इन्दिरा लोकमाता मा’ इत्यमरः । ‘धवः प्रियः पतिर्भर्ता’ इति च । पुनः कथंभूतः । पापपान्थानां पापाः मायावादिप्रभृतिपापिनः एव पान्थाः पथिकाः तेषां ‘अध्वनीनोऽध्वगोऽध्वन्यः पान्थः पथिकः’ इत्यमरः । तापकरः तापं सन्तापं करोतीति तापकरः । श्रीमध्वाचार्यः बदरिकाश्रमात् रजतपीठपुरं प्राप्य ततः शीघ्रमेव मार्गे विद्यमानमायावादिप्रभृतिदुर्वादिनः शास्त्रेण नारायणस्य ज्ञानानन्दाद्यनन्तगुणवत्वं प्रतिपादयन् पराजित्य चोलमण्डलं प्राप इति भावः । तत्र दृष्टान्तः रविः । कथम्?माधवगुणसाधकः माधवः वसन्तर्तुभागः वैशाखमासः ‘मधुश्च माधवश्च वासन्तिकावृतू’ इति श्रुतेः । ‘वैशाखे माधवो राधः’ इत्यमरः । एकदेशेन समग्रः वसन्तर्तुः गृह्यते । तस्य वसन्तर्तोः गुणाः बकुलचम्पकमल्लि-कादिनानाकुसुममनोहरत्वं कोकिलकूजितवत्ता चेत्यादयः तेषां साधकः । सूर्यप्रकाशेन हि वसन्ते कुसुमोत्पत्यादिः भवति । तापकरः मार्गस्थानां जनानां सन्तापकरश्च एतादृशः सूर्यः यथा भृगुकुलोत्पन्नस्य शुक्रस्य स्थानं वृषभराशिं स्वावस्थानेन अलङ्कुर्यात् तद्वत् इति भावः । आर्यावृत्तं ‘यस्याः प्रथमे पादे द्वादशमात्राः तथा तृतीयेऽपि । अष्टादश द्वितीये चतुर्थके पञ्चदश सार्या’ इत्युक्तेः ।। १ ।।",
  "10002": "— दशेति ।। कश्चित् दशमतिशिष्यः दशमतेः पूर्णप्रज्ञाचार्यस्य शिष्यः । कुतूहलनतायै कुतूहलेन सन्तोषातिशयेन नतायै नम्रीभूतायै । शुभजनतायै जनानां समूहः जनता शुभा च सा जनता च शुभजनता तस्यै । वाक्यं ऊचे अवोचत् । कथंभूतं वाक्यम् । विविधसुवृत्तं विविधानि शोभनानि वृत्तानि चरित्राणि यस्मिन् तत् तथोक्तम् । श्रीमध्वस्य नानाचरित्रप्रतिपादकं इत्यर्थः । पुनः कथंभूतम् । सनायकस्तवकं नायकस्य स्वामिनः मध्वाचार्यस्य स्तवकं स्तवमेव स्तवकं स्तोत्रम् । स्वार्थे कप्रत्ययः। नायकस्तवकेन सहितं सनायकस्तवकम् । कथमिव काव्यमिव गद्यपद्यात्मकप्रबन्धमिव । कथंभूतं काव्यम् । विविधसुवृत्तं विविधानि अनेकप्रकाराणि सुवृत्तानि आर्यागीतितोटकपृथिवीत्यादिपद्यानि यस्मिन् तत्तथोक्तम् । ‘वृत्तं पद्ये चरित्रे’ इत्यमरः । पुनः कथंभूतम्?सनायकस्तवकं काव्यनायकस्तोत्रसहितम् । चोलमण्डले तद्देशस्थाः जनाः मध्वाचार्यस्य बदरिकाश्रमं प्रति गमनागमनादिमाहात्म्यं श्रुत्वा अत्यन्ताश्चर्ययुक्तास्सन्तः तन्माहात्म्यं विस्तारेण श्रोतुकामाः केचन मध्वाचार्यशिष्यं अपृच्छन् । स शिष्यः अत्यन्तौत्सुक्ययुक्तेभ्यः तेभ्यः अनेकविधचरित्रप्रतिपादकं स्तुतिपरं वाक्यं प्रोवाच । यथा लोके काव्यं कथयन्ति तद्वत् इति भावः । ‘वच परिभाषण’ इत्यतो लिडात्मनेपदं ऊचे ऊचाते ऊचिरे । वृत्तं तु गीतिः ‘आर्या प्रथमार्धसमं यस्या अपरार्धमीरिता गीतिः’ इत्युक्तेः ।। २ ।।",
  "10003": "किमवोचदित्यतः स्वाहंकारं तावत् परिहरति ।। भुवनेति ।। वयं अहं च यूयं च अन्ये च इति वयं मदादयः सर्वेऽपीत्यर्थः । भुवनाद्भुतमध्वचेष्टितं सर्वलोकेषु अत्यद्भुतं मध्वस्य चेष्टितं चरित्रं सुरायुषापि देवानां आयुष्येणापि देवमानेन शतवत्सरकालेनापि इत्यर्थः । सकलं समस्तं न वदेम खलु वक्तुं न समर्थाः हि । मध्वाचार्यचरित्राणां अपरिमितत्वात् बहुकालेनापि सर्वं वक्तुं अशक्ताः भवाम इति भावः । ‘वद व्यक्तायां वाचि’ लिङ् परस्मैपदं वदेयं वदेव वदेम । तर्हि नोच्यते किम्?इत्याशङ्कां परिहरति ।। किं त्वित्यादिना । अथ यद्यपि न शक्यं किं त्वित्यस्य तथापि इत्यर्थः । तथापि शुश्रूषुजनाय श्रोतुं इच्छावान् शुश्रूषुः स चासौ जनः तस्मै किंचिदपि अल्पं च ‘किं- चिदीषन्मनागल्पे’ इत्यमरः वर्ण्यते उच्यते । ‘वर्ण स्तुतौ’ लडात्मनेपदं वर्ण्यते वर्ण्येते वर्ण्यन्ते । वृत्तं तु ‘विषमे ससजा गुरुः समे सभरालोऽथ गुरुर्वियोगिनी (सुन्दरी)’ इत्युक्तेः सुन्दरीवृत्तम् ।। ३ ।।",
  "10004": "इदानीं मध्वचरित्राणि क्रमेण अनुवदति यथामति ।। क्वचिदिति ।। एषः मध्वाचार्यः । क्वचित् देशविशेषे पान्थजनं पान्थश्चासौ जनश्च तं मार्गस्थजनं खननं कुद्दालैः करणैः भूमिविदारणं विधापयन्तं स्वमपि स्वात्मानमपि प्रतिचोदयन्तं भवद्भिरपि खननं क्रियतां इति प्रेरयन्तं ईश्वरदेवं ईश्वरदेवनामानं भूपं प्रति ऊचे । किमिति?हे राजन् त्वं,अकुशलान् खननविषये चातुर्यरहितान् नः अस्मान् क्रियया खननरूपक्रियया प्रबोधय ज्ञापय इति ऊचे इत्यन्वयः । ‘बुध अवगमे’ इत्यतो णिजन्तात् लोट् बोधय बोधयतं बोधयत । बदरिकाश्रमगमनकाले कस्मिंश्चित् देशे ईश्वरदेवाख्यो राजा मार्गस्थैः विष्टिगृहीतैः जनैः भूमिं खनयित्वा तटाकादिकं कारयन् अभूत् । तन्मार्गे श्रीमध्वाचार्ये गतवति सति एवं मध्वाचार्यमपि विष्ट्या गृहीत्वा राजा त्वमपि खननं कुरु इति अब्रवीत् । एवं राज्ञोक्तो मध्वः खननप्रकारं अजानतः अस्मान् कुद्दालं गृहीत्वा किञ्चित् खननं कृत्वा एवं भवद्भिरपि खननं क्रियतां इति अस्माकं खननप्रकारं प्रदर्शय इति ऊचे इति भावः । चन्द्रिकावृत्तं ‘विषमे ससजा गुरू यदि स्युः सभरा यश्च युजीह चन्द्रिका सा’ इत्युक्तेः ।। ४ ।।",
  "10005": "— प्रकारमिति ।। खलः नीचः ‘क्रूरे नीचेऽधमे खले’ इत्यमरः ईश्वरदेवः । प्रकारं खननप्रकारं प्रकटीकर्तुं क्रियया ज्ञापयितुं आरभ्य आरम्भं कृत्वा । महीयोमतिमाहात्म्यात् अतिशयेन महती महीयसी पूर्णा मतिः प्रज्ञा यस्य तस्य माहात्म्यात् महिम्नः । वैवश्येन विवशस्य भावो वैवश्यं तेन परवशत्वेन इत्यर्थः । खनन् खननक्रियां कुर्वन् नो विरराम न समापितवान् । खननप्रकारं दर्शय इत्युक्तो राजा तत्प्रकारं ज्ञापयितुं स्वयं कुद्दालं गृहीत्वा खनन् मध्वाचार्यमहिम्ना परवशस्सन् सायंकालपर्यन्तं खननं न तत्याज इति भावः । विपूर्वात् ‘रमु क्रीडायां’ लिट् रराम रेमतुः रेमुः । पथ्यावक्त्रं वृत्तं ‘वक्त्रं नाद्यन्नसौ स्यातामब्धेर्योऽनुष्टुभि ख्यातम् । युजोर्जेन सरिद्भर्तुः पथ्यावक्त्रं’ इति तल्लक्षणात् ।। ५ ।।",
  "10006": "महीयोमतिमाहात्म्यादित्युक्तं मध्वमाहात्म्यमेव आह ।। नेत्यादि-श्लोकाभ्याम् ।। न । अनेन । अनेनेन । अनेनोनूनेन । ननु । नुन्नाः । नानानाः । नो । नूनं नानेनानूनना । अनुन्नः इति पदच्छेदः । अन्वयस्तु अनेनोनूनेन अनेनेन नानानाः न नुन्ना इति नो ननु । नानेनानूनना नूनं अनुन्नः। अस्यार्थः । अनेनोनूनेन न विद्यते एनः पापं यस्य स अनेनाः निर्दोषः ‘कलुषं वृजिनैनोघं’ इत्यमरः ऊनोऽधमो न भवतीति अनूनः सर्वजीवोत्तमः इत्यर्थः । अनेनाश्चासौ अनूनश्च अनेनोनूनः तेन । अनेनेन अनानां प्राणानां इनः ईशिता तेन ‘भर्तेन्द्र इन ईशिता’ इति विश्वः । मुख्यप्राणावतारेण इत्यर्थः । अनेन मध्वाचार्येण नानानाः अनस्य प्राणस्य इमे आनाः प्राणिनः नानाविधाश्च ते आनाश्च नानानाः अनेकप्रकाराः चेतनाः न नुन्ना इति न प्रेरिताः इति । नो ननु नैव किन्तु प्रेरिता एव इति भावः । ‘प्रश्नावधारणानुज्ञानुनयामन्त्रणे ननु’ इत्यमरः । सर्वेऽपि चेतनाः वायुप्रेरिता इति । अस्य अपवादमाह नानेति ।। नानेनानूनना नानाश्च ते इनाश्च नानेनाः तारतम्योपेताः सर्वजीवानां ईश्वराः ब्रह्मादयाः तेषु अनूनः पूर्णश्चासौ ना पुरुषश्च नानेनानूनना लक्ष्मीपतिः ‘ना नरौ नर इति रूपाणि’ वायुना नूनं निश्चयेन अनुन्नः प्रेरितो न भवतीति अर्थः । ‘नूनं तर्केऽर्थनिश्चये’ इत्यमरः । एकाक्षरमुपगीतिवृत्तं ‘आर्यापरार्धतुल्ये दलद्वये प्राहुरुपगीतिं’ इति तल्लक्षणात् ।। ६ ।।",
  "10007": "यमिति ।। यं मुख्यप्राणं स्मरतां सज्जनानां अशेषभवप्रभवः भवे संसारे प्रभवः प्रकर्षेण जायमानः भवप्रभवः ‘भवः संसारसम्प्राप्तिश्रेयःसंकरजन्मसु’ इति विश्वः । अशेषश्चासौ भवप्रभवश्च इति तथोक्तः । असुखाब्धिः दुःखसमुद्रः अपैति अपगच्छति नश्यति इत्यर्थः । ‘अप पूर्वात् इण् गतौ’ इत्यतो लट् परस्मैपदं एति इतः यन्ति । किञ्च यमशेषभवप्रभवः यमः यमधर्मः शेषः सर्पराजः भवः रुद्रः ते च ते प्रभवः जगदीश्वराश्च इति तथोक्ताः । यत्स्तवने यस्य वायोः स्तुतौ रताः भान्ति स्म शोभन्ते हि । ‘भा दीप्तौ’ लट् परस्मैपदं भाति भातः भान्ति । ईदृशि एतादृशमाहात्म्यवति मरुति मुख्यप्राणांशभूते मध्वे इदं विवशत्वेन खननोपरमाभावः चित्रं न आश्चर्यं न भवति । वायुरूपस्य यस्य मध्वस्य स्मरणेन अशेषसंसारदुःखनिवृत्तिः । जगन्नियामकाः शेषरुद्रादयः सर्वदा वायोः स्तोत्रं कुर्वन्ति । येन मुख्यप्राणेन रमाब्रह्माद्युत्तमं लक्ष्मीपतिं विना अनेकविधाः सर्वेऽपि चेतनाः प्रेरिता एव प्रवर्तन्ते । एवं महामहिमवतः मध्वस्य राज्ञो विवशत्वेन खननोपरत्यभावकरणं आश्चर्यं न । जगत्प्रभूणां शेषरुद्रादीनामपि तदधीनत्वात् इति श्लोकद्वयस्य अभिप्रायः । तोटकवृत्तं ‘वद तोटकमब्धिसकारयुतं’ इति तल्लक्षणात् ।।७।।",
  "10008": "चरित्रान्तरं कथयतीत्याह ।। सञ्चरन्निति ।। सञ्चरन् उत्तरदिशं प्रति मार्गे गच्छन् अञ्चनीयः मार्गस्थैः जनैः पूज्यः वैष्णवाग्रेसरः विष्णोः इमे वैष्णवाः विष्णुभक्ताः तेषां अग्रेसरः श्रेष्ठः विभुः ज्ञानपूर्णः निजैः आत्मीयैः आप्तैः सहागतैः प्रियैर्वा शिष्यैः छात्रैः वृतः युक्तः एषः मध्वः कदाचित् कस्मिंश्चिद्दिने विष्णुपद्याः भागीरथ्याः ‘गङ्गा विष्णुपदी’ इत्यमरः तटं तीरं प्रापत् प्राप्तवान् । किंभूतम् । शात्रवातङ्कतः शात्रवः शत्रवः तेषां आतङ्कतः शङ्कया भयादिति यावत् । त्यक्तविश्वप्लवं विश्वे सर्वे च ते प्लवाः नावश्च विश्वप्लवाः त्यक्ताः विश्वप्लवाः यस्मिन् तत् तथोक्तम् । ‘आप्लृ व्याप्तौ’ इत्यतो लुङ् परस्मैपदम् । ‘कीर्तितैषा चतूरेफिका स्रग्विणी’ इत्युक्तेः स्रग्विणीवृत्तम् ।। ८ ।।",
  "10009": "इमानिति ।। तदा प्लवरहितकाले दयालुः कृपावान् मूलाश्रयात्मा मूलः सर्वेषां शिष्याणां मूलः आदिभूतः आश्रयात्मा आश्रयभूतस्वरूपः सः श्रीमध्वाचार्यः । आत्मवाक्यात् आत्मनः स्वस्य वाक्यात् वचनतः स्वस्वपूर्वाश्रयान् स्वस्मात् स्वस्मात् पूर्वः पुरतो विद्यमानः पुरुषः आश्रयो एषां ते तथोक्ताः तान् इमान् स्वशिष्यान् । अनन्यलङ्घ्यां अन्यलङ्घ्या न भवतीति अनन्यलङ्घ्या तां नावा विना अन्येन पूरुषेण लङ्घितुं अशक्यां तां नदीं गङ्गाम् । सलीलं लीलया सहितं यथा भवति तथा अनायासेन इत्यर्थः । अत्याययत् तारयामास । अति पूर्वात् ‘अय गतौ’ इत्यतो णिजंतात् लङ् परस्मैपदं अत्याययत् अत्याययतां अत्याययन् । किं कृत्वा निषेद्धॄन् न गन्तव्यमिति निवारयतः पुरुषान् अनादृत्य च अलक्षीकृत्य च श्रीमध्वः उत्तरदिशं प्रति गच्छन् मार्गे कदाचित् शत्रुभयात् प्लवरहितगङ्गातीरं प्राप्य प्रथमतः नदीं प्रविश्य यान्तमात्मानं एको गृह्णातु तं च अपरः तमपि अन्यः इति सर्वेऽपि पूर्वपूर्वगन्तुः पृष्ठभागं आश्रयन्तु इत्येवं स्ववचनात् तं एकः शिष्यो जग्राह तं च अन्यः तमपि अपरः इत्येवं स्वस्वपूर्वगन्त्राश्रितान् सर्वान् शिष्यान् अनन्यलङ्घ्यां नदीं तारयामास इति भावः । किं इव संसृतिं वा संसारमिव । ‘वा विकल्पोपमानयोः’ इत्यमरः । स्वस्वपूर्वाश्रयान् क्रमेण स्वस्वोत्तमभक्तियुतान् इति यावत् । सज्जनान् स्वयं निषेद्धॄन् मोक्षविरोधिनः कामक्रोधादीन् अनादृत्य यथा तारयति तथेति भावः । ‘भुजङ्गप्रयातं चतुर्भिर्यकारैः’ इति तल्लक्षणात् भुजङ्गप्रयातं वृत्तम् ।। ९ ।।",
  "10010": "वारयतेति ।। सः मध्वः । त्वरकराजपुरुषान् त्वरकाणां तुरुष्काणां राजपुरुषान् प्रति उचितवाचा तुरुष्काणां योग्यभाषया इत्यर्थः । उच्चैः उच्चध्वनिना इति वक्ष्यमाणरीत्या अवदत् अवोचत् । ‘वद व्यक्तायां वाचि’ लङ् परस्मै-पदम् । किंभूतान् वैरिसुहृदः वैरिणां शत्रूणां सुहृदः मित्राणि अमून् बाहुभ्यामेव गङ्गां तरतः पुरुषान् वारयत वारयत न गन्तव्यमिति निवारयत । एवं उक्ते सत्यपि अविगणय्य निर्भयेन आगच्छमानान् मध्वादीन् पारगमनात् अस्मत्तीरस्य प्राप्तेः प्राक् पूर्वमेव मारयत मारयत घातयत घातयत । उभयत्र संभ्रमात् द्विरुक्तिः । इति इत्थं आलपतः भाषमाणान् तथा आपततः स्वाभिमुखतः जले पततः । ‘वृञ् वरणे’ इत्यतो णिजन्तात् लोट् परस्मैपदं वारय वारयतं वारयत । ‘मृञ् प्राणत्यागे’ इत्यतो णिजन्तात् लोट् परस्मैपदं मारय मारयतं मारयत । इन्दुवदनावृत्तं ‘इन्दुवदना भजसनैः सगुरुयुग्मैः’ इति तल्लक्षणात् ।। १० ।।",
  "10011": "नेति ।। हे जडाः विवेकरहिताः राजपुरुषाःयूयं साहसात् बलात्कारात् जले उदके न पतत न प्रविशत । अहो आश्चर्यंभवतां अविवेकित्वम् । कुतः । हियस्मात् वः युष्माकं बहुतया अस्मदपेक्षया भवतां बहुत्वात् इत्यर्थः । अबहोः युष्मदपेक्षया अल्पात् जनात् अस्मज्जनात् भयं नास्ति अतो न पतत इत्यर्थः । इतश्च जले न पतत । वयं भवतां पतिं स्वामिनं क्षितिपतिं क्षितेः पतिं पालकं राजानं दिदृक्षवः द्रष्टुं इच्छन्तः सन्तः प्रतियाम प्रत्यागच्छाम । तस्मात् केन प्रकारेण कलहं विरोधं चिकीर्षथ कर्तुमिच्छथ इति अवदत् इति अन्वयः । ‘या प्रापणे’ लोट् परस्मैपदं यानि याव याम । ‘डु कृञ् करणे’ सन्नन्तात् लट् । ‘सजसा जगौ च यदि मञ्जुभाषिणी’ इति तल्लक्षणात् मञ्जुभाषिणी वृत्तम् ।। ११ ।।",
  "10012": "वचसेति ।। सः मध्वः । इति पूर्वोक्तेन अनेन वचसा परान् शत्रून् ‘परोऽरिः परमात्मा च केवले परमेऽव्ययः’ इति भास्करः । न्यरुणत् निरोधितवान् । कः कानिव?नरेन्द्रः गारुडः पुरुषः ‘नरेन्द्रो विषवैद्यश्च’ इत्यभिधानम् । मन्त्रबलात् मन्त्रसामर्थ्यात् भुजगान् सर्पान् इव तथा परिजनं स्वसेवकजनं मृतिभीसरितः मरणभय-रूपनद्याः देवसरितः भागीरथ्याश्च समं युगपत् उदतारयत् उत्तारयामास । जिघांसूनां आगच्छमाननां शत्रूणां मध्ववचनेन रोधे सति शिष्याः भयं त्यक्त्वा नदीं अतरन् इति भावः । ‘रुधिर् आवरणे’ लङ् परस्मैपदं अरुणत् अरुन्धां अरुन्धन् । ‘तॄ प्लवन तरणयोः’ णिजन्तात् लङ् अतारयत् अतारयतां अतारयन् । ‘प्रमिताक्षरा सजससैः कथिता’ इति प्रमिताक्षरावृत्तम् ।। १२ ।।",
  "10013": "निर्विकारेति ।। जगदीशः जगन्नियामकः सः मध्वः । क्रूरकिङ्करसहस्रतयेन किङ्कराणां राजभृत्यानां तुरुष्काणां सहस्रतयम् । क्रूरं भयंकरं च तत् किंकरसहस्रतयं च तेन । परीतोऽपि परितः आवृतोऽपि निर्विकारचरितः निर्विकारं भयकम्पादिविकाररहितं चरितं कर्म यस्य स तथोक्तः सन् व्रजन् गच्छन् उदलसत् शुशुभे । ‘उत् पूर्वकात् लस श्लेषणक्रीडनयोः’ इत्यतः लङ् परस्मैपदम् । क इव?सृगालसमूहे सृगालानां जम्बुकानां समूहे मध्ये ‘सृगालवञ्चकक्रोष्टृ’ इत्यमरः सिंहराडिव मृगेन्द्रश्रेष्ठ इव । स्वागतावृत्तं ‘स्वागता रनभगैर्गुरुणा च’ इति ।। १३ ।।",
  "10014": "अप्रकम्प्येति ।। सौधशिखरे सौधस्य राजसदनस्य ‘सौधोऽस्त्री राजसदनम्’ इत्यमरः शिखरे उपरिभागे स्थितः विद्यमानः नृपः तुरुष्कराजः । सुरासुरैः सुराश्च असुराश्च तैः । अप्रकम्प्यवपुषं अप्रकम्प्यं चालयितुं अशक्यं वपुः शरीरं यस्य सः तम् ।सिंहसंहननं वराङ्गरूपयुक्तं अतिसुन्दरं इत्यर्थः । ‘वराङ्गरूपोपेतो यः सिंहसंहननो हि सः’ इत्यमरः । उन्नतं दीर्घदेहं एनं मध्वं आत्मनगरान्तिकं आत्मनः स्वस्य नगरस्य पट्टणस्य अन्तिकं समीपं ‘उपकण्ठान्तिकाभ्यर्णः’ इत्यमरः । प्राप्तं आगतं प्रेक्ष्य दृष्ट्वा अब्रवीत् । ‘ब्रूञ् व्यक्तायां वाचि’ लङ् परस्मैपदं अब्रवीत् अब्रूतां अब्रुवन् । ‘रान्नराविह रथोद्धता लगौ’ इति रथोद्धतावृत्तम् ।। १४ ।।",
  "10015": "रिपुनृपेति ।। हे सुमुख सु प्रसन्नं मुखं यस्य स तथोक्तः तस्य सम्बुद्धिः । रिपुनृपप्रणिधिप्रतिशङ्कया रिपुश्चासौ नृपश्च तस्य प्रणिधियः गूढपुरुषाः इति प्रतिशङ्कया । पथिकपाटनकर्मणि दीक्षितैः पथिकानां मार्गस्थजनानां पाटनं हिंसा तद्रूपं च तत् कर्म च तत्र दीक्षितैः तदेकनिरतैः । यमभटैरिव यमदूतैरिव परुषैः निर्दयैः मे पुरुषैः भृत्यैः त्वं विहिंसितः हतः कथं नासि न भवसि । मम शत्रुभूतराज्ञः गूढपुरुषाः एते इति शङ्कया मार्गे आगच्छमानजनवधनिरतैः मम भृत्यैः कथं न हतोऽसीति भावः । ‘अस भुवि’ लट् परस्मैपदं असि स्थः स्थ । ‘द्रुतविलम्बितमाह नभौ भरौ’ इति तल्लक्षणात् द्रुतविलम्बितं वृत्तम् ।। १५ ।।",
  "10016": "अप्लवेति ।। हे सुमुख प्रसन्नवदनते तव अप्लवदेवनदीतरणं न विद्यन्ते प्लवः नावो यस्यां सा अप्लवा च सा देवनदी गङ्गा च तस्याः तरणं उल्लङ्घनं कथं केन प्रकारेण?हन्तप्लवं विहाय गङ्गातरणं आश्चर्यं इति भावः । त्वं किञ्च किं वा चिकीर्षसि?इतः किं वा कर्तुं इच्छसि?इत्यादि अब्रवीत् इति पूर्वेण अन्वयः । ‘डु कृञ् करणे’ सन्नन्तात् लट् परस्मैपदं चिकीर्षसि चिकीर्षथः चिकीर्षथ । महापुरुषोत्तमदासः महांश्चासौ पुरुषोत्तमः तस्य हरेः दासः श्रीमध्वाचार्यः । इतिप्रभृति एवं आदिवाक्यं निगदन्तं ब्रुवन्तं तं तुरुष्कराजं प्रति इह तुरुष्कसभायां तद्भाषया तुरुष्कराजस्य भाषया इत्याद्यं एवमाद्यं चित्रवाक्यं आश्चर्यकरवाक्यं आह स्म अब्रवीत् इति उत्तरश्लोकस्थेन अन्वयः । स्म अतीते । दोधकवृत्तं ‘दोधकमिच्छति भत्रितयाद्गौ’ ।। १६ ।।",
  "10017": "य इति ।। यः विश्वदीपः जगतः प्रकाशकः असौ सूर्यस्थितः देवः नारायणः प्रदीप्तः प्रकाशमानो वर्तते । तत्परानुग्रहेण तस्य परमात्मनः परेण उत्तमेन अतिशयितेन अनुग्रहेण सर्वं अन्यासाध्यनदीतरणादिसमस्तं कर्म वयं कुर्मः । ‘डु कृञ् करणे’ लट् परस्मैपदं करोमि कुर्वः कुर्मः । अप्लवदेवनदीतरणं ते कथं इत्यस्य इदं उत्तरं उक्त्वा किं चिकीर्षसि इत्यस्य उत्तरमाह ।। याम इति । वयं तावत् प्रथमं तूर्णं सत्वरं ‘सत्वरं चपलं तूर्णं’ इत्यमरः उदीचीं उत्तरां आशां दिशं ‘आशा दिगभिलाषयोः’ इत्यमरः यामः गच्छामः । ‘या प्रापणे’ लट् परस्मैपदं यामि यावः यामः । इत्याद्यं आह स्म इति पूर्वेणान्वयः । शालिनीवृत्तं ‘शालिन्युक्ता म्तौ तगौ गोऽब्धिलोकैः’ ।। १७ ।।",
  "10018": "गाम्भीर्यमिति ।। राजा तुरुष्कराजः । अस्य मध्वाचार्यस्य गाम्भीर्यं गम्भीरत्वं धृतिं धैर्यं उरुवीर्यं उत्कृष्टपौरुषं च आर्यभावं पूज्यत्वं विद्वत्तां वा अग्रयं श्रेष्ठं तेजः ब्रह्मवर्चः,देशकालयुक्तां देशश्च कालश्च तयोः युक्तां उचितां गिरमपि वाक्यमपि ‘गीर्वाग्वाणी सरस्वती’ इत्यमरः । स्फुटं स्पष्टं उपलभ्य प्राप्य दृष्ट्वा श्रुत्वा च इति भावः । विस्मितः आश्चर्ययुक्तः सन् सपदि तत्क्षण एव ‘सद्यः सपदि तत्क्षणे’ इत्यमरः अस्मै श्रीमध्वाय राज्यार्धं राज्यस्य अर्धं ‘पुंस्यर्धोऽर्धं समेंऽशके’ इत्यमरः समर्पयांबभूव दत्तवान् । समर्पयाम् इत्येतत् आम् प्रत्ययान्तं अव्ययम् । ‘त्र्याशाभिर्मनजरगाः प्रहर्षणीयम्’ ।। १८ ।।",
  "10019": "दण्डेति ।। नृपपूरुषाणां नृपस्य भृत्यानां दण्डार्हबुद्धिविषयः दण्डस्य हिंसारूपस्य अर्हः योग्य इति बुद्धेः विषयः गोचरः । ‘दण्डोऽस्त्री शासने राज्ञां हिंसायां लगुडे वने’ इति वैजयन्ती । एषः श्रीमध्वाचार्यः इत्थं पूर्वोक्तप्रकारेण राज्यार्हबुद्धिविषयः अयं मध्वः राज्यस्य अर्हः योग्य इति बुद्धेः विषयः अभवत् । ननु स्वस्य यतित्वात् राजानं तृणीकृत्य गन्तुं समर्थत्वात् निषिद्धतुरुष्कभाषया राजसम्भाषणं कुतः कृतवान् मध्वः इत्यतः आह ।। नीतिमिति ।। सः मध्वाचार्यः प्रसभतः बलात्कारात् गन्तुं प्रभुरपि समर्थोऽपि असमर्थानां विपत्सु आपत्सु कार्यां कर्तुं योग्यां नीतिं तद्देशकालात्मशक्त्याद्यनुसारेण प्रवृत्तिप्रकारं प्रकाशयितुमेव तथा तुरुष्कभाषणादिप्रकारं व्यधात् चक्रे । ‘वि पूर्वात् डु धाञ् धातोः’ लुङ् परस्मैपदं अधात् अधातां अधुः । ‘उक्ता वसन्ततिलका तभजा जगौ गः’ इत्युक्तेः वसन्ततिलकावृत्तम् ।। १९ ।।",
  "10020": "इदानीं चरितान्तरं कथयतीत्याह ।। कदाचित् इति ।। विभुः समर्थः मध्वः । कदाचित् अभिपततां स्वात्मानं प्रति अभिमुखं आगच्छमानानां चोराणां तस्कराणां निकरं समूहं ‘स्तोमौघनिकरव्रातवारसङ्घातसंचयाः’ इत्यमरः । अवलोक्य दृष्ट्वा स्वीयान् शिष्यान् एकत्र स्थले अवस्थाप्य । स्वयं एकं काषायपटं पिण्डीकृत्य गृहीत्वा करगपटपिण्डार्थमतिकृत् करे पाणौ गच्छतीति करगः स चासौ पटः वस्त्रं च तस्मिन् पिण्डभूतपटे इति यावत् । अर्थ इति धनं एतत् इति मतिं बुद्धिं करोतीति कृत् उत्पादयन् सन् । एतेषु चोरेषु तस्करनिकरमध्ये एव चरन् इतस्ततः संचरन् एतान् चोरान् संमोह्य मोहयित्वा मिथः परस्परं अघातयत् घातयामास । कः कानिव प्राक् कौरवपाण्डवयुद्धकाले विजयः अर्जुनः संशप्तकगणान् दैत्यसमूहानिव । यथा अर्जुनः तेषु संमोहनास्त्रं प्रयुज्य परस्परं अर्जुनबुद्धिं उत्पादयित्वा तान् अघातयत् तथा मध्वः प्रावरणकषायवस्त्रं पिण्डीकृत्य स्वहस्ते गृहीत्वा चोरमध्ये इतस्ततः पर्यटन् वस्त्रपिण्डे धनमेतत् इति बुद्धिं तेषां उत्पाद्य इदं धनं अहमेव गृहीष्यामि इति धनाशया परस्परं सर्वांश्च चोरान् अघातयत् इति भावः । ‘हन हिंसागत्योः’ लङ् परस्मैपदं अघातयत् अघातयतां अघातयन् । ‘रसै रुद्रैश्च्छिन्ना यमनसभलागः शिखरिणी’ इति शिखरिणीवृत्तम् ।। २० ।।",
  "10021": "अन्यत्रेति ।। धन्यप्रवरः ‘निरपेक्ष्यगुणैः पूर्णो धन्य इत्यभीधीयते’ इत्युक्तेः धन्यानां श्रेष्ठः असौ मध्वः । अन्यत्र इतोऽन्यत्रापि स्थले च शतसङ्ख्यान् शतं सङ्ख्या येषां तान् शूरान् पराक्रमिणः स्वजिघांसून् स्वं स्वात्मानं हन्तुं इच्छन्तीति स्वजिघांसवः तान् प्राप्तान् आगतान् चोरान् द्राक् खटिति ‘द्राङ् मङ्क्षु सपदिद्रुते’ इत्यमरः अद्रावयत द्रावयामास । ‘द्रु गतौ ’ णिजन्ताल्लङ् आत्मनेपदम् । किं भूतान् एकेन तु एकेनैव शिष्येण उपेन्द्रतीर्थाख्येन इति संप्रदायः । आकृष्टकुठारान् आकृष्टः बलात् अपहृतः कुठारः परशुः येषां ते आकृष्टकुठाराः तान् । ‘द्वयोः कुठारः स्वधितिः परशुश्च परश्वधः’ इत्यमरः । निस्ताडितयूथ्यान् तेनैव शिष्येण तेनैव कुठारेण नितरां ताडितो यूथ्यः यूथे भवः कश्चनचोरश्रेष्ठः येषां तान् । ‘त्यौ त्यौ मणिमाला छिन्ना गुहवक्त्रै’ इति मणिमालावृत्तम् ।। २१ ।।",
  "10022": "क्वचिदिति ।। क्वचित् अन्यत्र स्थले दस्यवः चोराः पूर्वं सशिष्यं मध्वं दृष्ट्वा शिलाच्छटाभ्रमात् एते शिलानां पाषाणानां छटा समूह एव न मनुष्यव्यूहः इति भ्रमात् भ्रान्त्या ‘छटा समूहपरयोः’ इति विश्वः ससंघं शिष्यसमूहेन सहितं अमुं मध्वं अत्यजन् परित्यक्तवन्तः । ‘त्यज विसर्गे ’ लङ् परस्मैपदम् । पुनः पश्चात् ससंघं अमुं गच्छन्तं अवेक्ष्य दृष्ट्वा कुतूहलात् आश्चर्येण तं मध्वं आनमन् । नमतेः लङ् परस्मैपदम् । कुत्रचित् सशिष्यो मध्वः शिलासमूहत्वेन चोरदृष्टिविषयो भूत्वा पश्चात् मनुष्यत्वेन तैः दृष्टः तादृशमाहात्म्यं दृष्ट्वा ते नेमुः इति भावः । ‘प्रमाणिका जरौ लगौ’ इति प्रमाणिकावृत्तम् ।। २२ ।।",
  "10023": "सत्येति ।। प्राज्ञः श्रीमध्वः । प्रालेयाद्रेः हिमवत्पर्वतस्य प्रान्ते समीपे सत्योच्छेदे सत्यस्य सत्यतीर्थस्य उच्छेदे हिंसायां तादर्थ्ये सप्तमी हन्तुं सेच्छायातं इच्छया सहितं सेच्छं तादृशं आयातं आगमनं यस्य सः । स्वेच्छायातमिति पाठे स्वस्य इच्छया आगमनवन्तं इत्यर्थः । देवं गृहीत्वा पुरतो गच्छतः सत्यतीर्थस्य हिंसेच्छया आगतं इति भावः । व्याघ्राकारं शार्दूलस्य आकारो देहो यस्य सः तं ‘शार्दूलद्वीपिनौ व्याघ्रे’ इत्यमरः । दैत्यव्याघ्रं दैत्यश्रेष्ठं पाणेः करस्य लीलालेशेन लीलायाः ‘लीलाविलासक्रिययोः’ इत्यमरः लेशेन लवेन ‘लवलेशकणाणवः’ इत्यमरः । पाणिना किंचित् ताडनमात्रेणेति भावः । आस्यत् निराकरोत् । ‘असु क्षेपणे’ लङ् परस्मैपदं आस्यत् आस्यतां आस्यन् । ‘मध्वं दुर्विषहं मत्वा देवं सङ्गृह्य चाग्रतः । आयान्तं सत्यतीर्थार्यं जिघांसुः व्याघ्र आपतत्’ इति ऐतिह्यम् । वृत्तं तु विद्युन्माला ‘मो मो गो गो विद्युन्माला’ इति ।। २३ ।।",
  "10024": "प्रापेति ।। सः एतादृशमहिमा मध्वः । शिष्यान् मनुष्यगोचरे बदरिकाश्रमे संस्थाप्य मनुष्यागोचरबदरिकाश्रमं प्राप्य तत्र नारायणतः धर्मपुत्रात् नारायणात् हरेः शुद्धशिलात्मप्रतिमाः शुद्धाः पवित्राः शिलाः सिकताख्यसूक्ष्मपाषाणाः शुद्धाश्च ताः शिलाश्च आत्मा स्वरूपं यासां ताः शुद्धशिलात्मानः ताश्च ताः प्रतिमाश्च इति विग्रहः । ताःतथा च सैकतमुष्टित्वप्रसिद्धियुक्ता प्राप लब्धवान् । प्रपूर्वकात् ‘आप्लृ व्याप्तौ’ लिट् परस्मैपदम् । कीदृश्यः प्रतिमाः यासु शिलामयप्रतिमासु पद्मासहितः लक्ष्म्या युक्तः स नारायण एव सन्निहितो वर्तते तादृशाः इत्यर्थः । दोष्यहितः दोषिणां विष्णुवैष्णवद्वेष-विशेषवतां अहितः अप्रियः । यद्यपि नारायणदत्ताः शिलाप्रतिमाः लक्ष्मीनारायणेन सन्निहितत्वात् लक्ष्मीनारायणसंज्ञका एव । तथापि वेदव्यासेन दापितत्वात् वेदव्यासप्रतिमा इत्युच्यन्ते । अतः न विरोधः । ताश्च शिलाः अष्टसङ्ख्याकाः ज्ञेयाः तच्चोक्तं वायुपुराणे मध्वावतारे । ‘इष्ट्या व्यासाश्रमं गच्छन् मुख्यप्रेष्यो यतो मरुत् । प्रणिपत्य महान् मध्वो व्यासं निजगुरुं परम् ।। विज्ञापयामास भूमौ स्वव्यापृतसुदुष्करम् । निशम्य तस्य वाक्यानि व्यासः सर्वान्तरात्मकः ।। स्वाधिष्ठानान् परं चाष्टौ ग्रावाणः कृपया ददौ’ इति स्वाधिष्ठानान् स्वस्वरूपलक्ष्मीनारायणसन्निहितान् ग्रावाणः ग्राव्णः पाषाणान् ददौ दापितवान् इति प्रमाणार्थः । अथवा नारायणतः नारायणावतारात् वेदव्यासात् शुद्धशिलात्मप्रतिमाः प्राप । यासु दोष्यहितः नारायणरूपव्यास एव पद्मासहितः सन्निहितोऽस्तीति व्याख्येयम् । वेदव्यासस्य ऋषित्वप्रसिद्ध्या भगवदनवतारत्वभ्रान्तिं परिहर्तुं नारायणतः पद्मासहित इति वेदव्यासस्य विशेषणद्वयं उक्तम् । एवं लोकप्रसिद्धिः प्रमाणं च अनुकूलं भवति । वृत्तं तु माणवकं ‘माणवकम् भात्तलगा’ इति ।। २४ ।।",
  "10025": "पाराशर्य इति ।। एवं अष्टशिलारूपप्रतिमादानानन्तरं पाराशर्यः पराशरर्षेः अपत्यं वेदव्यासः । परतत्त्वप्रसिद्ध्यै परस्य परमात्मनः तत्त्वस्य अबाधितस्वरूपस्य प्रसिद्ध्यै सम्यग्ज्ञापनाय मुक्तियोग्यानां भगवत्स्वरूपज्ञानार्थम् । भारतस्य महाभारतस्य परमं मुख्यं स्वाभिप्रेतं तात्पर्यार्थं तात्पर्यरूपं अर्थं अभिधेयं व्यक्तं स्पष्टं यथा भवतितथा वक्तुं कथयितुं एनं मध्वाचार्यं नियुनक्ति स्म न्ययोजयत् आज्ञापितवान् । निपूर्वात् ‘युजिर् योगे’ लट् परस्मैपदं नियुनक्ति नियुङ्क्तः नियुञ्जन्ति’ । कथंभूतः भुवने एनं मध्वं साक्षात् मुख्यतः धन्यं निरपेक्षगुणपूर्णं मन्यमानः जानन् । ‘निरपेक्षगुणैः पूर्णो धन्य इत्यभिधीयते’ इत्युक्तेः । वृत्तं तु वातोर्मी ‘वातोर्मीयं गदिता म्भौ तगौ गः’ ।। २५ ।।",
  "10026": "तीर्थेष्विति ।। एवं आज्ञप्तः सौख्यतीर्थः आनन्दतीर्थः पुनः आगमनसमये तीर्थेषु पवित्रेषु तीर्थेषु ऋषिजुष्टजलाशयेषु । ‘निपानागमयोः तीर्थमृषिजुष्टजले गुरौ’ इत्यमरः । क्षेत्रेषु च प्रसिद्धस्थानेषु कुरुक्षेत्रादिषु पुण्यस्थानेषु इत्यर्थः । ‘क्षेत्रं शरीरे केदारे सिद्धस्थानकलत्रयोः’ इति विश्वः । विद्यमानं गोविन्दं नारायणं आवन्द्य सम्यक् नत्वा स्तुत्वा च सहानुगः अनुगैः शिष्यैः सहितः सन् पुनः भूयः तुङ्गतरङ्गमालां तुङ्गा उन्नताश्च ते तरङ्गाः ऊर्मयश्च ‘भङ्गस्तरङ्ग ऊर्मिर्वा’ इत्यमरः तेषां माला पङ्क्तिः यस्याः तथोक्ता तां ‘माला तून्नतभूर्माला पङ्क्तौ पुष्पादिदामनि’ इति भास्करः । गङ्गां अगात् प्राप्तवान् । ‘इण् गतौ’ लुङ् परस्मैपदं अगात् अगातां अगुः । किंभूतः क्षेत्रविदां क्षेत्रं विदन्ति जानन्तीति क्षेत्रविदः । क्षेत्रज्ञाः जीवात्मानः तेषां मध्ये वरिष्ठः श्रेष्ठः सर्वजीवोत्तम इति भावः । ‘क्षेत्रज्ञ आत्मा पुरुषः’ इत्यमरः । मध्वः वेदव्यासाज्ञां गृहीत्वा पुनः परावृत्तिकाले तत्र तीर्थेषु क्षेत्रेषु च विद्यमानं नारायणं सेवमानः सन् पुनः भागीरथीनदीं प्राप इति भावः । इन्द्रवज्रावृत्तं ‘स्यादिन्द्रवज्रा यदि तौ जगौ गः’ ।। २६ ।।",
  "10027": "प्लवैरिति ।। सः मध्वः । एतां गङ्गां अतरत् लङ्घितवान् । किं कृत्वा?तदा स्वागमनकाले सिन्धुं भागीरथीनदीं ‘सिन्धुः समुद्रे नद्यां च’ इति विश्वः । प्लवैः नौभिः अपेतां रहितां अवलोक्य दृष्ट्वा । सरोजबन्धुं सरोजानां पद्मानां बन्धुः सुहृत् सूर्यः तं आप्तसिन्धुं आप्तः प्राप्तः सिन्धुः समुद्रः येन स तथोक्तः तं अस्तंगतं इत्यर्थः अवलोक्य दृष्ट्वा । अधिकं यथा भवति तथा विषण्णान् उद्वेगयुक्तान् तटे गङ्गातीरे निषण्णान् उपविष्टान् शिष्यान् निरीक्ष्य दृष्ट्वा तथा प्लवरहितां गङ्गां दृष्ट्वा सायंकाले जाते सति इतःपरं किं कुर्म इति विषादं प्राप्य तीरे उपविष्टान् शिष्यान् दृष्ट्वा स्वयं एक एव जलस्तंभनं कृत्वा अनार्द्रवासाः सन् गङ्गां लङ्घितवान् इति भावः। जलस्तंभनं तु वारिसंस्तं- भयोगादिति अणुमध्वविजयोक्तं ज्ञेयम् । ‘तॄ प्लवनतरणयोः’ इत्यतो लङ् परस्मैपदम् । उपेन्द्रवज्रावृत्तं ‘उपेन्द्रवज्रा जतजास्ततो गौ’ इत्युक्तेः ।। २७ ।।",
  "10028": "ननु समुद्रादिलङ्घनसमर्थहनुमदादिस्वरूपे मध्वाचार्ये स्थिते सति शिष्याणां विषादः कथमित्यत आह ।। नेति ।। इमे मध्वाचार्यशिष्याः । विलङ्घिताब्धेः तीर्णः समुद्रो येन तस्य वानरेन्द्रस्य मर्कटानां इन्द्रस्य ‘मर्कटो वानरः कीशः’ इत्यमरः हनूमतः हनुमन्तं इत्यर्थः नास्मरन् न स्मृतवन्तः । अस्यां गङ्गायां विहर्तुः कौमारावस्थायां बाहुभ्यां परं पारं प्रति तरणरूपजलक्रीडां कुर्वतः नरेन्द्रस्य वा नराणां मनुष्याणां श्रेष्ठस्य भीमसेनस्य वा इत्यर्थः नास्मरन् । हनुमदादिरूप एव श्रीमुख्यप्राणः मध्वनामा प्रादुर्बभूव इति पूर्वं श्रुतं तदा नास्मरन् इति भावः । ‘स्मृ स्मरणे’ लङ् परस्मैपदम् । अन्यथा पूर्वश्रुतस्य स्मरणसत्वे तद्वपुषः तस्य हनुमदादेः वपुः तद्वपुः तस्य हनुमदादिस्वरूपस्य शक्तस्य गङ्गातरणे समर्थस्य अस्य श्रीमध्वस्य विपत् गङ्गातरणाशक्तिः तैः शिष्यैः कथं शङ्क्येत संभाव्येत न कथमपीत्यर्थः । अतः स्मरणाभावादेव अस्य असमर्थत्वशङ्कया शिष्याणां विषाद इति भावः । ‘शकि शङ्कायां कर्मणि विधिलिङ् शङ्क्येत शङ्क्येयातां शङ्क्येरन् । वानरेन्द्रस्य नरेन्द्रस्य इत्यत्र अधीगर्थदयेशां कर्मणीति कर्मणि षष्ठी । इमं श्लोकमारभ्य चतुर्दशश्लोकाः इन्द्रोपेन्द्रवज्रावृत्तलक्षणोपेतपादवत्तया उपजातयः इत्युच्यन्ते । ‘अनन्तरोदीरितलक्ष्मभाजौ पादौ यदीयौ उपजातयस्ताः’ इति लक्षणात् इदं आद्यपादेन्द्र-वज्रोपजातिवृत्तम् ।। २८ ।।",
  "10029": "जगदिति ।। जगत्प्रदीपायितगोगणाढ्ये जगतां लोकानां प्रदीपायिताः प्रदीपवत् आचरन्तीति जगत्प्रकाशा इति यावत् ते च ते गावः रश्मयश्च तेषां गणः समूहः तेन आढ्ये सम्पन्ने दिवाकरे सूर्ये ‘द्वादशात्मा दिवाकरः’ इत्यमरः अव्यक्तरूपे सति अव्यक्तं आच्छादितं रूपं स्वरूपं यस्य तस्मिन् अस्तं गते सति इत्यर्थः । तथा जगत्प्रदीपायितगोगणाढ्ये जगतां लोकानां प्रदीपायिताः गावो वाचश्च तासां गणः तेन आढ्ये सतां परापरतत्त्वबोधकवाक्यसमूहयुक्ते इत्यर्थः । मध्वदिवाकरे च मध्वाख्यसूर्ये च अव्यक्तरूपे अदृश्यमाने सति । ‘गौर्नाके वृषभे चन्द्रे वाग्भूदिग्धेनुषु स्त्रियाम् । द्वयोस्तु रश्मिदृग्बाणस्वर्गवज्राम्बुलोमसु’ इति रत्नमाला । तन्नयनाम्बुजानि तेषां शिष्याणां नयनान्येव कमलानि । अम्बुजैः प्रसिद्धसरोजैः सह द्राक् शीघ्रं श्रियं शोभां अत्यजन् व्यसृजन् । अयं भावः सूर्येऽस्तं गते मध्वाचार्यं अदृष्ट्वा जनरहिते तटे भयं प्राप्तवतां शिष्याणां नेत्रविकासोऽपगमत् । ‘त्यज विसर्गे लट् परस्मैपदम्’ । तृतीयपादेन्द्र-वज्रोपजातिः ।। २९ ।।",
  "10030": "पदमिति ।। अदीनसत्वः अदीनं सम्पूर्णं सत्वं बलं यस्य सः मध्वः । नदीं गङ्गां विनतातनूजः विनतायाः कश्यपपत्न््नयाः तनूजः पुत्रः ‘गरुडः तार्क्ष्यो वैनतेयः खगेश्वरः’ इत्यमरः । पशोः गवादिपशोः पदं वा पदपरिमितविस्तृतं जलमिव तावत् आदौ तीर्त्वा उल्लङ्घ्य । अनेन आयासाभावः सूचितः । अनार्द्रवासाः आर्द्रं न भवतीति अनार्द्रं वासः कौपीनादिवस्त्रं यस्य तथोक्तस्सन् ‘वस्त्रमाच्छादनं वासः’ इत्यमरः । कुतूहलार्द्रैः आश्चर्येण आर्द्रैः युक्तैः नृदेवभूदेवमुखैः नृदेवः राजा भूदेवाः द्विजाः त एव मुखानि प्रधानाः येषां तैः परतीरस्थैः जनैः ववन्दे नमस्कृतोऽभूत् । नावा विनापि नदीं तीर्त्वा अनार्द्रवस्त्रं मध्वं दृष्ट्वा परतीरस्थराजादयः महाश्चर्येण नमश्चक्रुः इति भावः ।।३०।।",
  "10031": "भीतैरिति ।। अथ जननमस्कारग्रहणानन्तरं सः मध्वः । अत्र स्वाधिष्ठितगङ्गातीरे अरातेः शत्रोः ‘अभिघाति परारातिः’ इत्यमरः अतिमात्रं अत्यन्तं भीतैः भयं प्राप्तैः अत एव नतारकैः नञ् समासोऽयं अतारकैः । जनान् नदीं अनुत्तारयद्भिः अपि तारकैः प्लवोपजीविभिः दाशैः प्लवेन नावा शिष्यान् तां नदीं निरतारयत् तारयामास । किंभूतैः?स्वतेजसा प्लवादिरहितनदीतरणेऽपि अनार्द्रवस्त्रत्वादि-सामर्थ्येन तद्दर्शनेनेति यावत् । विस्मितभूपनुन्नैः आश्चर्ययुक्तराजप्रेरितैः नावादि विना नदीतरणेऽपि अनार्द्रवस्त्रादिमहिमानं दृष्ट्वा विस्मितो राजा शत्रुभयात् कमपि अतारयद्भिः दाशैः मध्वशिष्यान् अतारयत् इति भावः । तारकैः इति कर्तरि तृतीया । प्लवेनेति करणे तृतीयेति ज्ञेयम् । आद्यपादे इन्द्रवज्रोपजातिः ।। ३१ ।।",
  "10032": "विशङ्कटमिति ।। नाथावलोकोत्कहृदः नाथस्य स्वस्वामिनः मध्वाचार्यस्य अवलोके दर्शने उत्कं उत्कण्ठायुक्तं हृत् मनो येषां ते । कदा नु अस्मत् स्वामिनं मध्वं चक्षुषा ईक्ष्याम इति औत्सुक्ययुक्ता इति भावः । ‘रागे त्वलब्धविषये वेदना महती तु या । संशोषणं तु गात्राणां तां उत्कण्ठां विदुः बुधाः’ इत्यभिधानम् । एतादृशाः ते शिष्याः नदीं तीर्त्वा विशङ्कटं विशालं ‘विशङ्कटं पृथु बृहद्विशालं’ इत्यमरः दीपप्रदीप्तं दीपेन प्रकाशमानम् । जनताभिपूर्णम् जनसमूहेन सर्वत्र पूर्णं सङ्कुलम् । संचोदयत्पण्डि-तमण्डलाढ्यं संचोदयन्तः विप्रतिपन्नं प्रमेयं वा वेदाद्यर्थं वा पृच्छन्तः ते च ते पण्डिताश्च तेषां मण्डलेन समूहेन आढ्यं स्वस्तटिनीतटं ‘स्वरव्ययं स्वर्गनाकत्रिदिवस्त्रिदशालयाः’ इत्यमरः स्वर्गस्य तटिनी नदी ‘तटिनी ह्रादिनी धुनी’ इत्यमरः स्वर्नदी गङ्गा तस्याः तटं अभ्यपश्यन् दृष्टवन्तः । अभिपूर्वो ‘दृशिर् प्रेक्षणे लङ्’ परस्मैपदम् । आद्यपादोपेन्द्र-वज्रोपजातिः ।। ३२ ।।",
  "10033": "आम्नायमिति ।। एते शिष्याः अत्र गङ्गातटस्थपण्डितमण्डले सुखतीर्थं आनन्दतीर्थं साक्षात् प्रत्यक्षतः प्रैक्षन्त दृष्टवन्तः । ‘साक्षात्प्रत्यक्षतुल्ययोः’ इत्यमरः । किं भूतम्?आम्नायविदां वेदार्थज्ञानिनां ‘श्रुतिः स्त्री वेद आम्नायः’ इत्यमरः तेषां मध्ये विदग्धं निपुणम् । सभावभेदं भावोऽभिप्रायः तस्य भेदेन विशेषेण सहितं यथा तथा ‘भावः सत्ता स्वभावे’ इत्यमरः आम्नायं वेदं प्रवदन्तं व्याचक्षाणम् । कमिव?दैव्यां देवसम्बन्धिन्यां सभायां पद्मयोनिं इव विरिञ्चिमिव । धाताब्जयोनिः इत्यमरः । प्रपूर्व ‘ईक्ष दर्शनाङ्कनयोः’ लङ् आत्मनेपदं ऐक्षत ऐक्षेतां ऐक्षन्त ।। ३३ ।।",
  "10034": "प्राप्त इति ।। ततः तस्मात् गङ्गातटात् हस्तिनराजधानीं तन्नामकपुरीं प्राप्तः गतः सः मध्वः सरितः गङ्गानद्याः असमीपे किञ्चिद्दूरे एकान्तदेशे जनरहितप्रदेशे मठान्तरे कस्मिंश्चिन्मठविशेषे वासयोग्यान् चातुर्मास्यानुष्ठानवासस्य योग्यान् मासान् इह वर्षाकाले उवास । वर्षाकाले चातुर्मास्यव्रतसिद्ध्यर्थं उवास इति भावः । कथं भूतस्सन्?अनन्तगुणान्तरस्सन् अनन्तस्य विष्णोः गुणेषु अन्तरं मनः यस्य । ‘वस निवासे’ लिट् परस्मैपदं उवास ऊषतुः ऊषुः ।। ३४ ।।",
  "10035": "भित्वेति ।। देवनदी भागीरथी तं मध्वं निषेवितुं सेवितुं शाखाविशेषेण मध्वाधिष्ठितमठसमीपे कस्यचित् वृक्षविशेषस्य शाखाविशेषेण उपलक्षितां भुवं भूमिं भित्वा विदार्य जगाम ययौ । ‘गम्लृ गतौ’ लिट् परस्मैपदं जगाम जग्मतुः जग्मुः । अत्र मध्वाचार्ये तत् ‘‘गङ्गा सिषेवे इति एतत्’’ चित्रं आश्चर्यं नन भवति । कुतः?शिवादिवन्द्या शिवः रुद्रः आदिः येषां तैः देवैः वन्द्या नमस्कार्या । वाणी ब्रह्मणः स्त्री सरस्वती च यत्प्रेष्यतया यस्य मध्वस्य प्रेष्यायाः भावः प्रेष्यता तया परिचारकत्वेन ‘नियोज्यकिङ्करप्रेष्यभुजिष्यपरिचारकाः’ इत्यमरः कृतार्था कृतः सम्पादितो अर्थः पुरुषार्थो यया सा तथोक्ता सती वर्तते इति । गङ्गापेक्षया अत्युत्तमरुद्रादिसेव्या सरस्वती च यस्य मध्वरूपस्य वायोः सेवां कृत्वा कृतकृत्या आस्ते तस्य मध्वस्य सेवां कर्तुं गङ्गायाः गमनं नाश्चर्यमिति भावः । अन्त्यपादोपेन्द्रवज्रोपजातिः ।। ३५ ।।",
  "10036": "गुरुप्रबर्हस्येति ।। सा भागीरथी मूर्ता सती मनुष्यदृष्टिविषये स्त्रीरूपा सती । गुरुप्रबर्हस्य गुरुश्रेष्ठस्य ‘प्रबर्होऽनुत्तमोत्तमः’ इत्यमरः श्रीमध्वस्यपदारविन्दं चरणं अरविन्दमिव विदूरतः किञ्चिद्दूरे प्रणनाम नमस्कृतवती । प्र पूर्वात् ‘णमु प्रह्वत्वे’ शब्दे चेत्यतः लिट् परस्मैपदम् । तदा तैः शिष्यैः औदार्यसौन्दर्यतनुं औदार्यं उदारत्वं महत्वं ‘उदारो दातृमहतोः’ इत्यमरः सौन्दर्यं सुन्दरत्वं च औदार्यसौन्दर्ये तनुः स्वरूपं यस्याः तां अतिसौन्दर्योपेतां इति भावः । तनुं मूर्तां तां स्त्रियं विग्रहवतीं गङ्गामिति यावत् । आलक्ष्य दृष्ट्वा अतिविस्मितं आश्चर्यं प्राप्तम् । पूर्वार्धोपेन्द्रवज्रोपजातिः ।। ३६ ।।",
  "10037": "तेनेति ।। अथ चातुर्मास्यव्रतसमाप्त्यनन्तरं कदाचन पापनिवारणेन पापानां निरासेन निमित्तेन वाराणशीं काशीपुरीं उपयातेन प्राप्तेन पापानां निवारणं येन सः तेन पापहारकेण इत्यर्थः । तेन श्रीमध्वेन वाणी वाक्यं अवादि उक्ता । ‘वद व्यक्तायां वाचि’ इत्यतः कर्मणि लुङ् आत्मनेपदं अवादि अवादिषातां अवादिषत । किं कृत्वा?लीलावसरे लीलायाः क्रीडायाः अवसरे काले अवलिप्तान् दृप्तान् बलिनः बलिष्ठान् स्वशिष्यान् विलोक्य । चातुर्मास्यसमाप्त्यनन्तरं काशीक्षेत्रं गत्वा तत्र क्रीडासमये वयं बलवन्त इति गर्वयुक्तशिष्यान् दृष्ट्वा तेषां गर्वपरिहाराय मध्वः वक्ष्यमाणवाक्यं अवोचत् इति भावः । उत्तरार्धोपेन्द्रवज्रोपजातिः ।। ३७ ।।",
  "10038": "किमवोचत् इत्यत आह ।। नियुद्धेति ।। हे वीरम्मन्याः स्वान् वीरान् मन्यमानाः । आत्ममाने खश् चेति खश् प्रत्ययः । अरुर्द्विषदजंतस्य मुमिति मुमागमः । भवन्तः युगपदि एकदा एव मिलिता एव इति भावः । नियुद्धसिद्ध्यै द्वन्द्वयुद्धस्य सिद्ध्यै साधनाय द्राक् शीघ्रं मां अभि मां प्रति पतन्तु आयान्तु । यः अत्र मया सह नियुद्धे स्वां स्वात्मीयां समस्तशक्तिं न युनक्ति न प्रयोजयति सः अस्मदाज्ञां निराकरोति उल्लङ्घयति । हे शिष्याःवयमेव बलवन्त इति गर्ववन्तो यूयं सर्वेऽपि युगपदेव मया सह द्वन्द्वयुद्धं कुरुत । तस्मिन् समये भवतां सर्वशक्तिं मयि प्रयोजयत । अन्यथा मदाज्ञोल्लङ्घनदोषो भवतां भवेदेव इति शिष्याणां शपथं स्थापितवान् इति भावः । ‘पत्लृ पतने’ लोट् परस्मैपदं पततु पततां पतन्तु । नियरोति निर् पूर्वात् ‘डु कृञ् करणे’ लट् परस्मैपदम् । प्रथमतृतीयपादोपेन्द्रवज्रोपजातिः ।। ३८ ।।",
  "10039": "इतीति ।। एषः मध्वः । इति पूर्वोक्तप्रकारेण ईरयन् वदन् युगपत् प्राप्तान् प्रयुद्धान् प्रकर्षयुद्धान् युद्धं कुर्वतः । आदिकर्मणि क्तः कर्तरि च इति कर्तरि क्त प्रत्ययः । ईषत् युद्धकरणे गुर्वाज्ञोल्लङ्घनभयेन स्वसर्वशक्त्या नियुद्धं कुर्वत इति भावः । पञ्चदश पञ्चदशसङ्ख्यान् यूनः तरुणान् ‘वयस्यस्तरुणो युवा’ इत्यमरः शिष्यान् निपात्य भूमौ पातयित्वा भवन्मध्ये यस्य समर्थता उत्थातुं सामर्थ्यं स्यात् तेन उत्थीयतां स उत्तिष्ठतु इति भावः । इति ब्रुवाणस्सन् अशनकैः उच्चैर्ध्वनिना जहास हसितवान् । ‘उत्पूर्वकात् ष्ठा गति निवृत्तौ इत्यतः भावे लोट् आत्मनेपदं अत्र प्रथमपुरुषैकवचनमेव । भावस्यैकत्वात्\nइति ज्ञेयम् । ‘हस हसने’ लिट् परस्मैपदं जहास जहसतुः जहसुः । प्रथमतृतीय-पादोपेन्द्रवज्रोपजातिः ।। ३९ ।।",
  "10040": "सौमेरवमिति ।। तदा उत्थीयतां इति मध्वोक्तिसमये ते शिष्याः इति वक्ष्यमाणप्रकारेण अवदन् । कथम्?हे अङ्ग‘प्रियस्य सम्बोधनेऽङ्ग’ इत्यमरः । तवाङ्गं हस्ताद्यवयवः अङ्गुष्ठाद्यङ्गुलयश्च नः अस्माकं ओ शरीरे ‘ओ शरीरे अङ्गमात्रान्तिकोपायप्रतीकेषु अप्रधानके’ इति विश्वः । सौमेरवं ‘मेरुस्सुमेरुर्हेमाद्रिः’ इत्यमरः सुमेरोः सम्बन्धि सौमेरवं मेरुपर्वतसदृशं इत्यर्थः । गौरवं गुरुत्वं आवहन्ति प्राप्नुवन्ति । इतः अस्मात् कारणात् वयं विनश्यामः पुरा नष्टाः स्म । ‘यावत्पुरानिपातयोः लट्’ इति लट् । हे दयालो कृपालो स्वामिन् अस्मान् विमुञ्च इति अवदन् इति सम्बन्धः । तव एकैकः अङ्गुल्याद्यवयवः मेरुतुल्यभारः तादृशावयवपातेन क्लेशितान् नः मुञ्च इति अवदन् इति भावः । आङ्पूर्वको ‘वह प्रापणे’ लट् परस्मैपदम् । ‘नश् अदर्शने’ लट् परस्मैपदम् नश्यामि नश्यावः नश्यामः । ‘मुच्लृ मोक्षणे लोट् परस्मैपदं मुञ्च मुञ्चतं मुञ्चत । द्वितीय-तृतीयपादोपेन्द्रवज्रोपजातिः ।। ४० ।।",
  "10041": "तेनेति ।। अथ मुञ्च इति प्रार्थनानन्तरं तेन श्रीमध्वेन मुक्तैः तैः शिष्यैः अतिविस्मयः अत्याश्चर्यं अवापि अवाप्तम् । किं कृत्वा तत्स्वरूपं तस्य मध्वस्य स्वरूपं अनालोच्य हि सम्यक् अविचार्यैव ‘हिर्हेताववधारणे’ इत्यमरः । सम्यक् स्वरूपविचारे सति न एतावन्मात्रेण विस्मयो युज्यते इति भावः । तथा हि यद्भ्रूविजृम्भेण यस्य मध्वस्य भ्रुवोः विजृम्भेण विलासेन सशर्वशक्रं शर्वेन्द्रसहितं समस्तं जगत् निकामं यथेच्छं नियतं प्रेरितम् । रुद्रादिसर्वजगन्नियामकस्य पञ्चदशपुरुषाणां नियमनं न चित्रं इति भावः । अव पूर्वात् ‘आप्लृ व्याप्तौ’ कर्मणि लुङ् आत्मनेपदं आपि आप्सातां आप्सत । द्वितीयचतुर्थपादोपेन्द्रवज्रोपजातिः ।। ४१ ।।",
  "10042": "सदाक्ष्यमिति ।। अमरावतीपदः अमरावती इन्द्रपुरी इति पदं नाम यस्य सः कोऽपि कश्चन यतिः मायिसन्यासी जिगीषया जेतुं इच्छया प्रभुं समर्थं श्रीमध्वं प्रति उदाहरत् अब्रवीत् । किमिति?हे मध्वाचार्यत्वया ज्ञानसहायकर्मणः ज्ञानं सहायः सहकारी यस्य तत् तच्च तत्कर्म च इति तथोक्तं तस्य साधनता पुरुषार्थसाधनत्वं प्रसाध्यतां उपपाद्यतां इति । किंभूतः?सदाक्ष्यं दक्षस्य भावो दाक्ष्यं तेन चातुर्येण सहितं यथा भवति तथा । आक्षिप्तसमस्तपक्षकः समस्ताश्च ते पक्षाश्च आक्षिप्ताः निराकृताः समस्तसिद्धान्ताः येन सः चातुर्येण निरस्तसर्ववादिसिद्धान्त इति भावः । ‘प्र पूर्वात् साध संसिद्धौ इत्यतः कर्मणि लोट् आत्मनेपदं साध्यतां साध्येतां साध्यन्ताम्’ । उत् आङ् पूर्वात् ‘हृञ् हरणे’ इत्यतः लङ् परस्मैपदम् । वंशस्थवृत्तं ‘वदन्ति वंशस्थमिदं जतौ जरौ’ ।। ४२ ।।",
  "10043": "समिति ।। भगवति ज्ञानादिपूर्णे श्रीमध्वे संसाधितार्थे सति सम्यक् साधितः युक्तिभिः प्रतिपादितः अर्थः प्रमेयविषयो येन तस्मिन् । ज्ञानसहकृतकर्मणः पुरुषार्थसाधनत्वरूपे स्वपृष्टे प्रमेये उपपादिते सतीति भावः । अयुक्तिवित् युक्तिं जानातीति युक्तिवित् स न भवतीति अयुक्तिवित् श्रीमध्वाचार्येण साधिते अर्थे निराकरण-युक्तिस्फूर्तिरहितः उग्रधीः क्रूरबुद्धिः सः इन्द्रपुर्याख्यः मायी ज्ञानपदार्थं ज्ञानमित्यस्य पदस्य अर्थं अभिधेयं पप्रच्छ । ज्ञानं इति एतत् पदस्य कोऽर्थः इति मध्वं प्रति प्रश्नं चकार इति भावः । ‘पृच्छ ज्ञीप्सायां’ वाचीत्यतो लिट् परस्मैपदम् । एषः एवं पृष्टो मध्वः तं इन्द्रपुर्याख्यमायिनं इति इत्थं निराकृत निराकरोत् । कथं हे वादिन्यदि ज्ञानी यत्किञ्चित् ज्ञानवान् असि भवसि चेत् सः ज्ञानपदस्य अर्थः ते त्वया ज्ञात एव । न चेत् यत्किञ्चित् वस्तुज्ञानवान् न असि न भवसि चेत् सः त्वया कृतः प्रश्नः न घटेत न सम्भवति इति । अयं भावः ज्ञानपदार्थः क इति पृच्छन् त्वं यत्किञ्चित् ज्ञानेन युक्तोऽसि न वा । आद्ये जानतैव त्वया ज्ञानपदार्थस्य ज्ञातत्वात् प्रश्नस्य सिद्धार्थतालक्षणो दोषः प्रसज्येत । द्वितीयप्रश्ने शब्दस्य तदर्थस्य च ज्ञानाभावात् ज्ञानमात्ररहितस्य तव प्रश्नो न घटते । ज्ञानमात्राभावाङ्गीकारस्य ज्ञानाविनाभूतप्रश्नस्य च परस्परविरुद्धत्वात् इति । ‘अस भुवि’ लट् परस्मैपदं असि स्थः स्थ । ‘घट चेष्टायां लिङ् आत्मनेपदं घटेत घटेयातां घटेरन्’ । निर् आङ् पूर्वात् ‘डु कृञ् करणे’ लुङ् आत्मनेपदं अकृत अकृषातां अकृषत । इन्द्रवंशावृत्तं ‘स्यादिन्द्रवंशा यदि ततजैरसंयुतैः’ ।। ४३ ।।",
  "10044": "विततेति ।। व्यासशिष्यः मध्वः । सदसि सदसि वीप्सायां द्विर्भावः सर्वविद्वत्सभासु व्याख्यया वेदव्याख्यानेन रेजे शुशुभे । किंभूतया वितततमतमोन्तं अतिशयेन विततं व्याप्तं वितततमं तच्च तत् तमः अज्ञानं तस्य अन्तं नाशं ‘अन्तो नाशो द्वयोर्मृत्युः’ इत्यमरः नितान्तं अत्यन्तं साधयन्त्या कुर्वन्त्या । कथंभूतः सकलसमयि-हस्ताम्भोजबन्धाभिनन्दी सकलाश्च ते समयिनः सिद्धान्ताभिज्ञाश्च तेषां हस्ताम्भोजबन्धः हस्ता एव अम्भोजानि तेषां बन्धः अञ्जलिबन्धः तं अभिनन्दति अनुमोदति इति तथोक्तः । सकलपण्डितमण्डले मध्वेन व्याख्याते सति व्याख्यानकौशलं दृष्ट्वा सर्वे विद्वांसः अञ्जलिं बबन्धुः इति भावः । कः कयेव रेजे । चन्द्रः शरदि शरदि सर्वशरदृतुषु चन्द्रिकासम्पदेव कौमुदीलक्षणसम्पदेव । चन्द्रिकापि वितततमसः अन्धकारस्य अन्तं साधयन्ती । चन्द्रोऽपि स्वोदयेन अम्भोजमुकुलीभावं अभिनन्दति अनुमोदति इति । ‘राजृ दीप्तौ’ लिट् आत्मनेपदं रेजे रेजाते रेजिरे । मालिनीवृत्तं ‘ननमयययुतेयं मालिनी भोगिलोकैः’ ।। ४४ ।।",
  "10045": "व्याख्यायकमर्थं प्रतिपादयामास इत्याह जननमित्यादिभिः त्रिभिः श्लोकैः । जननं समये समये जगतः प्रथिते समये समया इदं इते सनिरासं अये असमये स्थितियुक् स्ववभासमये असमया इष्टधिया इति पदच्छेदः । समये प्रथिते इदं समया इते असमये स्ववभासमये अये विद्यमानया इति शेषः । असमया इष्टधिया समये समये जगतः सनिरासं स्थितियुक् जननं भवति इत्यन्वयः । अर्थस्तु समये वेदान्तशास्त्रे प्रथिते मुख्यतः सर्वशब्दवाच्यतया प्रसिद्धे न तु अवाच्ये इति भावः । ‘समयाः शपथाचारकालसिद्धान्त संविदः’ इत्यमरः । इदं प्रमाणप्रसिद्धं चेतनजातं समया समीपे इते प्राप्ते ‘अभितः परितः समयानिकषाहाप्रतियोगेऽपि’ इत्यादिना इदमिति द्वितीया । एवं च अस्य चेतनसमुदायस्य समीपे विद्यमाने न तु तेन ऐक्यमापन्ने इति भावः । असमये समयः कालः तेन तत्कृतविकारो लक्ष्यते कालकृतविकाररहिते इत्यर्थः । विनाशरहिते इति भावः । स्ववभासमये सु स्वच्छः अवभासः ज्ञानं मयः स्वरूपं यस्य सः तस्मिन् केवलज्ञानरूपे अये दैवे परब्रह्मणि ‘अयः शुभावहो विधिः’ इत्यमरः एतादृशे ब्रह्मणि विद्यमानया असमया असदृशया इष्टधिया स्वेच्छाविषयया बुद्ध्या न तु माययेति भावः । समये समये काले काले जगतः सनिरासं संहारेण सहितं,स्थितियुक् स्थित्या पालनेन युक्तं जननं सृष्टिः भवतीति शेषः । वेदादिसर्वशब्दमुख्यवाच्यस्य सकलचेतनसमुदायात् अत्यन्तभिन्नस्य कदापि नाश-रहितस्य ज्ञानरूपस्य परब्रह्मणः सकाशात् जगतः तत्तत्कालविशेषे सृष्टिस्थितिसंहारादिः भवतीति भावः । तोटकवृत्तम् ।। ४५ ।।",
  "10046": "वर्तस्वेति ।। स्वतन्त्रः सः विष्णुः । इदं सर्वं अस्य सर्वस्य जगतः अध्यधि अत्यन्तसमीपे हृदयगुहायामिति यावत् अनिशं वर्तस्व वर्तते । अत्र समुच्चयेऽन्य-तरस्यां इति क्रियासमुच्चये लोट् । ‘उपर्यध्यधसः सामीप्य इति सामीप्यार्थे अधिशब्दस्य द्विरुक्तिः’ द्विरुक्ताधिशब्दसम्बन्धादेव च इदं सर्वमिति द्वितीयान्तप्रयोगः उभसर्वतसोरिति द्वितीया । ‘वृतु वर्तने मध्यमपुरुषैकवचने लोट् परस्मैपदं वर्तस्व वर्तेथां वर्तध्वम्’ । इदं अनेन जगता दीव्य दीव्यति क्रीडते इत्यर्थः । ‘दिवु क्रीडेत्यादि लोट् परस्मैपदं दीव्य दीव्यतं दीव्यत’ । अत्र च दिवः कर्म च इति सूत्रेण करणस्य कर्मत्वम् । दुष्टानां दुष्टान् संकरादीन् उज्जासय उज्जासयति हन्तीत्यर्थः । उत्पूर्वकात् ‘जसु हिंसायां’ स्वार्थे णिजन्तात् लोट् परस्मैपदं जासय जासयतं जासयत’ । ‘दुष्टानां हननं नाम तमसि प्रवेश एव’ इति जासिनिप्रहणेत्यादिना दुष्टानां इति कर्मणि षष्ठी । साधून् मोक्षयोग्यान् संस्कुरु संस्कुरुते निर्दुष्टान् करोतीत्यर्थः । अविद्याबन्धरहितान् करोतीति भावः । ‘सम्पूर्वात् डु कृञ् करणे लोट् परस्मैपदं कुरु कुरुतं कुरुत’ । गुणाभिपूर्णोऽपि अगुणः सत्वादिगुणरहितः । आर्यावृत्तं ‘आर्या प्राग्दलमन्तेऽधिकगुरुतादृग्परार्धमार्या गीतिः’ ।। ४६ ।।",
  "10047": "असमेति ।। असौ श्रियःपतिः हरिः असमोत्तमः न विद्यते समः सदृशः उत्तमः अधिकश्च यस्मात् । विश्वतः सर्वस्मात् जगतः विभिन्नात्मा विभिन्नः अत्यन्तविलक्षणः आत्मा स्वभावो यस्य सः । ‘आत्मा जीवे धृतौ देहे स्वभावे परमात्मनि’ इति भास्करः । मतः सर्वदा सदागमैः ज्ञातः इत्यर्थः । इत्यादीन् एवमादीन् परमान् उत्तमान् अर्थान् प्रतिपाद्यान् प्रकामं अत्यन्तं सा व्याख्या प्रकाशयामास प्रकटीचकार । ‘अस भुवि’ लिट् परस्मैपदं चपलावृत्तम् । उभयार्धयोर्जकारौ द्वितीयतुर्यौ गमध्यगौ यस्याःचपलेति नाम तस्याः प्रकीर्तितं नागराजेन ।। ४७ ।।",
  "10048": "इदानीं मध्वकृतव्याख्यानं स्तौति ।। समानयेति ।। समानया या अनमा आस मायया ततया अयमा नयासना न आस या न यातना अललना अतया इति पदच्छेदः । या समानया ततया मायया अनमा आस अयमा या च नयासना नासेति न अतया अललना यातना भवति इति अन्वयः । अर्थस्तु या व्याख्या समानया मानैः ‘इन्द्रो मायाभिः’ ‘मायामात्रमिदं द्वैतं’ इत्यादि मानाभासैः सहितया ततया व्याप्तया मायया जगन्मिथ्यात्वसाधिकया मायिशास्त्रात्मिकया मायया मायिशास्त्रेणेति भावः । अनमा नमः नमनं निराकरणं तेन रहिता निराकर्तुं अशक्येति यावत् आस बभूव । अयमा युग्मजरहिता असदृशेति भावः । ‘यमो दण्डधरे ध्वांक्षे समये युग्मजेऽपि च’ इति विश्वः । या च व्याख्या नयासना नयः अष्टाङ्गनयः ‘नयोऽष्टाङ्गः प्रकीर्तिते’ इत्युक्तेः आसनं पीठं यस्याः इयं व्याख्या अष्टाङ्गनयोपेतेति भावः । नासेति न न बभूव इति न किन्तु बभूव इति भावः । अतया तद्विरुद्धया व्याख्यया तद्विरुद्धा असा तया अतयेति विग्रहः । असा अते अताः इति रूपाणि । अललना ललनं विकासः हर्षः इति यावत् ‘लल विकासे इति धातोः’ तेन रहिता सर्वथा सुखरहितेति भावः । यातना अन्धंतमः क्लेशो भवति । अनेन मध्वकृतव्याख्यानस्य सुखसाधनत्वं उक्तं भवति । सर्वतो भद्रयुग्मं विपुलावृत्तं ‘यस्यां लःसप्तमे युग्मे सा युग्मविपुला मतेति लक्षणात्’ ।। ४८ ।।",
  "10049": "प्राज्ञ इति ।। अथ कदाचित् राज्ञां नृपाणां त्रिदिवपदवीं स्वर्गमार्गभूतं कुरुक्षेत्रे कौरवपाण्डवयुद्धे हतानां स्वर्गस्य जातत्वात् इति भावः । ‘पन्थानः पदवी सृतिः’ इत्यमरः । एतादृशं कौरवं कुरुसम्बन्धि क्षेत्रं पुण्यस्थानं आप्तः प्राप्तः प्राज्ञः मध्वः इह कुरुक्षेत्रे स्वविहृतिपतद्धस्तियुद्धोत्सवानां युद्धे स्वस्य भीमरूपस्य विहृत्या क्रीडया पतन्तश्च ते हस्तिनः गजाश्च तैस्सह युद्धोत्सवानां युद्धाख्यविनोदान् सस्मार स्मृतवान् । भीमावतारे अस्मिन् स्थले अहं गजैस्सह युद्धलक्षणलीलां अन्वभूवं इति । किंभूतः सत्यात्माद्यैः सत्यतीर्थ आद्यो येषां तैः स्वैः शिष्यैः परिवृतः । कथंभूतैः निजनृपतनूहेति-दृष्ट्या नृपस्य तनूः शरीरं ‘स्त्रियां मूर्तिस्तनुस्तनूः’ इत्यमरः निजा स्वकीया च सा नृपतनूश्च तस्याः हेतिः स्वकीयगदारूपं आयुधं तस्य दृष्ट्या दर्शनेन अतितुष्टैः सन्तुष्टैः अत एव विस्मेरैः आश्चर्ययुक्तैश्च अस्मिंस्थले भीमजन्मनि मया गदायुद्धं कृतं मदीया गदा इयं इत्युक्त्वा भूतले विद्यमानां प्रदर्शितवान् । तेन सत्यतीर्थादयः अतिसन्तुष्टास्सन्तः आश्चर्यं चक्रुरिति ऐतिह्यम् । पुनः किंभूतैः भाविमारीचदृग्भिः भावी चासौ मारीचः तन्नामकराक्षसः तं पश्यन्तीति तैः । तत्रैव स्थले दम्भेन तपः कुर्वन्तं कञ्चन दृष्ट्वा श्रीमध्वः शिष्यान् प्रति अयं भविष्यत्काले जायमानो मारीचः इत्यवोचत् । ततः ते तं परीक्ष्य विष्णुद्वेषित्वेन निश्चितवन्तः । अनेन मध्वस्य त्रिकालदर्शित्वरूपमाहत्म्यं प्रकटितम् । तदुक्तं तपस्वी-वत्स्थितं डाम्भं ज्ञात्वा मारीचमभ्ययात् । मध्वः परीक्षया चैनं तद्विष्णुद्वेषिणं विदुरिति । अधीगर्थदयेशां कर्मणीत्यनेन युद्धोत्सवानां इति कर्मणि षष्ठी । ‘मन्दाक्रान्ताम्बुधिरसनगैर्मो भनौ तौ गयुग्मं’ इत्युक्तेः ।। ४९ ।।",
  "10050": "विप्रेति ।। हृषीकेशदेशे तन्नामकक्षेत्रे विप्रात्मा ब्राह्मणरूपस्सन् क्षणार्थं भिक्षादानलक्षणसेवार्थं । ‘कालविशेषोत्सवयोः क्षणः’ इत्यमरः । कृतनतिः कृता नतिः येन सः अशितिश्रीः शितिः श्यामा न भवतीति धवलेत्यर्थः श्रीः शरीरकान्तिः\nयस्य सः ‘शितिर्धवलमेचकौ’ इत्यमरः,ईशः रुद्रः ‘शम्भुरीशः पशुपतिः’ इत्यमरः । स्पष्टं दृष्टोऽपि जनैः सपदि तत्क्षण एव अदृष्टः अदर्शनं गतः सन् देहभाजां देहं भजन्तीति तेषां जनानां विस्मयं आश्चर्यं विहितवान् कृतवान् सन् । स्वप्ने स्वप्नावस्थायां स्वप्रेरितान्यस्थलगनिजनरोपाहृतैः स्वेन रुद्रेण प्रेरितः अन्यच्च तत्स्थलं च तस्मिन् तिष्ठतीति अन्यस्थलगः निजः स्वभक्तश्चासौ नरः पुरुषश्च निजनरः अन्यस्थलगश्चासौ निजनरश्च स्वप्रेरितश्चासौ अन्यस्थलगनिजनरश्च तेन उपाहृतैः आनीतैः प्राज्यैः बहुलैः भक्ष्यभोज्यैः भक्ष्यैः विशेषैः भोज्यैः अन्नाद्यैश्चेत्यर्थः तं मध्वं प्राभोजयत् भोजयामास । किं कुर्वन् अखिलगुरुं अखिलजीवानां गुरुं वेदबन्धुं अभिप्रेतार्थवर्णनेन सुहृदं श्रीमध्वं स्वं आत्मीयं ‘आत्मीये स्वो धनेऽस्त्रियां’ इत्यमरः गुरुं वेदयन् ज्ञापयन् । अयं भावः कदाचित् मध्वः हृषीकेशक्षेत्रं प्राप्तवान् । तत्र महादेवः शुभ्रवर्णः ब्राह्मणरूपी भूत्वा स्पष्टं जनैः प्रत्यक्षतया दृष्टस्सन् मध्वं प्राप्य नमस्कृत्वा,हे मध्वाचार्यश्वः अहं तुभ्यं भिक्षां दास्यामि । भवता सा भिक्षा स्वीकार्या । भवान् मयि भिक्षास्वीकरणविषये अनुग्रहं करोतु । तुभ्यं नमस्करोमि । इत्येवं सर्वजनसमक्षं नमस्कारपूर्वकं भिक्षार्थं निमन्त्र्य तत्क्षण एव सर्वेषां अदृश्यो बभूव । तेन जनानां आश्चर्यं बभूव । अनन्तरं स रुद्रः हृषीकेशक्षेत्रात् अन्यत्र स्थले स्थितशेषदेवालयाधिकारिणं कञ्चन शिवभक्तं रात्रौ स्वप्नावस्थायां जटाधारी त्रिशूली सन् अखिलगुरुः विशेषतो मम गुरुः श्रीमध्वः हृषीकेशक्षेत्रे अस्ति । तं भिक्षादानाद्यैः अर्चय इति प्रेरयामास । एवं रुद्रप्रेरितः रुद्रभक्तः देवालयाधिकारी प्रचुरं भक्ष्यभोज्यादिकं कारयित्वा हृषीकेशदेशं प्रति उपाहृत्य तैः श्रीमध्वं प्राभोजयत् भोजयामास इति । इदं रुद्रकारितं इत्येतत् स्वप्नद्रष्टुः देवालयाधिकारिणः वचनेन प्रतीयते । ‘भुज पालनाभ्यवहारयोः’ णिजन्तात् लङ् परस्मैपदम् । स्रग्धरावृत्तम् ‘म्रभ्नैर्यानां त्रयेण त्रिमुनियतियुता स्रग्धरा कीर्तितेयम्’।। ५० ।।",
  "10051": "स इति ।। सः मध्वः गोवाख्यगां गोवा इत्याख्या यस्याः सा च सा गौः भूश्च तां ‘भूवाग्वारिषु गौर्मता’ इति विश्वः आप्य प्राप्य । तत्र देशे शङ्करपद-द्विजोपहृतं शङ्कर इति पदं नाम यस्य स चासौ द्विजश्च तेन उपहृतं दत्तं गरिष्ठकदलील-सद्दशशतीचतुष्कं दशानां शतानां समाहारः दशशती सहस्रं इत्यर्थः । लसती च सा दशशती च । गरिष्ठाश्च ताः कदल्यश्च तासां लसद्दशशती तस्याः चतुष्कं इति विग्रहः । गरिष्ठानां कदलीफलानां लसत्याः स्वादुरसोपेतायाः दशशत्याः सहस्रस्य चतुष्कं चतुष्टयं अतिस्थूलस्वादुरसोपेतचतुस्सहस्रसङ्ख्याककदलीफलानि इति भावः । चरन् भक्षयन् सन् कलशपञ्चकत्रिकयुगाभिपूर्णं पञ्चकानां त्रिकं तस्य युगं पञ्चकत्रिकयुगं कलशानां पञ्चकत्रिकयुगं तस्मिन् अभिपूर्णं कुम्भपञ्चकत्रिकस्य पञ्चदशस्य युगं युग्मं त्रिंशत्\nतस्मिन् परिपूर्णं इत्यर्थः त्रिंशत्सङ्ख्याककुम्भपूर्णं इति भावः । ‘युग्मं कृतादिषु’ इत्यमरः । पयः दुग्धं ‘क्षीरं पयः समं’ इत्यमरः पपौ । ‘पा पाने’ लिट् परस्मैपदं पपौ पपतुः पपुः’ । ततः उद्यतैः ग्रामाद्बहिर्गमननिरोधार्थं सन्नद्धैः नृपनृमण्डलैः नृपस्य तद्देशस्थराज्ञः नरः पुरुषाः ‘ना नरौ नरः’ इति रूपाणि तेषां मण्डलैः समूहैः अदृष्टगतिरपि अदृष्टा गतिः गमनं यस्य सः तथा अभूत् । अयं भावः-तद्देशस्थो राजा श्रीमध्वाचार्यस्य सहस्रचतुष्ट-यकदलीफलभक्षणं त्रिंशत् घटपूर्णक्षीरपानरूपसामर्थ्यं श्रुत्वा एतादृशेन अनेन मध्वेन अत्रैव स्थातव्यमिति बुद्ध्या गमननिरोधार्थं तत्रस्थभटान् आज्ञापयामास । तदा तैः\nराजभटैः अदृष्टस्सन्नेव जगाम इति भावः । जसौ जसयला वसुग्रहयतिश्च पृथ्वी गुरुः’ पृथ्वीवृत्तम् ।। ५२ ।।",
  "10052": "अयमिति ।। अयमेव श्रीमध्वाचार्यः गोविषयतः सप्तम्यर्थे तसिः गोविषये तन्नामकग्रामेऽपि कुत्रचित् सदसि सभायां जनतार्थितः जनसमूहेन अर्थितस्सन् । जनसुप्तिदानुपमगानसम्पदा जनानां नृणां सुप्तिं निद्रां ददातीति । अनुपमा न विद्यते उपमा दृष्टान्तः यस्याः सा । गानं गायनमेव सम्पत् । जनसुप्तिदा च सा गानसम्पच्च इति तथोक्ता । तया जवात् शीघ्रं पुष्पं फलं उत फलमपि ‘उताप्यर्थविकल्पयोः’ इति विश्वः विदधे अकरोत् । अहो आश्चर्यम् । ‘वि पूर्वो डु धाञ्’ धारणपोषणयोः लिट् आत्मनेपदं दधे दधाते दधिरे । अयं भावः कस्मिंश्चित् ग्रामविशेषे मध्वाचार्यमाहात्म्यं श्रुत्वा ग्रामस्थ-जनसमूहैः सर्वथापि अजातपुष्पफलेषु पूगादिवृक्षेषु फलपुष्पजननार्थं प्रार्थितस्सन् मध्वः जनानां निद्राजनकगायनं कृत्वा पूगादिवृक्षेषु पुष्पाणि फलानि च उत्पादयामास । तेन तत्रत्यजनानां आश्चर्यमभूत् इति भावः । उद्गतावृत्तं ‘प्रथमे सजौ यदि सजौ च नसजगुरु-काण्यनन्तरम् । यद्यथा भनजलगाः स्युरथो सजसा जगौ च भवतीयमुद्गता’ ।। ५३ ।।",
  "10053": "धन्य इति ।। धन्यः निरपेक्षगुणपूर्णः । नाकिनां नाकः स्वर्गो एषां अस्तीति ‘स्वरव्ययं स्वर्गनाकः’ इत्यमरः तेषां अहितहृद्बाणः द्वेषिणां दैत्यानां हृदः हृदयस्य बाणः शत्रुहृदयशल्य इति भावः । ‘द्विट्विपक्षाहितामित्रः’ इत्यमरः । अजस्य चतुर्मुखस्य समः । न विशेषो ब्रह्मवाय्वोरिति वचनात् । ध्वस्तदुरागमः । निराकृतं दुःशास्त्रं येन सः । अग्रया हिमगुश्रीः हिमाः गावः किरणाः यस्य सः हिमगुः अग्रयः श्रेष्ठः षोडशकलापरिपूर्ण इत्यर्थः । स चासौ हिमगुः चन्द्रः तस्य श्रीः कान्तिरिव कान्तिः यस्य सः चन्द्रवत्सौम्यकान्तिरित्यर्थः । कामं अतितराम् । आयामहृत् विशालं चित्तं यस्य सः सर्वज्ञ इति यावत् । ‘दैर्घ्यमायाम आरोहः परिणाहो विशालता’ इत्यमरः । यः मध्वः इत्यादिगुणविशिष्टः अस्ति स लोके अमह्यत हि अपूज्यत खलु । ‘मह पूजायां’ कर्मणि लङ् आत्मनेपदं अमह्यत अमह्येतां अमह्यन्त । किंभूतः विश्वजयप्रदं सर्वेषां जयं उत्कर्षं प्रददातीति तम् । सेव्यं सेवितुं योग्यम् । सुसौख्यं अत्युत्कृष्टं सुखं यस्य सः तम् । श्रीधरं लक्ष्म्याः धरं आधारं लक्ष्मीकान्तम् । एवंभूतं विष्णुं मुदा प्रीत्या भक्त्या इति यावत् । दाक्ष्यात् दक्षस्य भावः चातुर्यं तस्मात् अष्टाङ्गविशिष्टचातुर्येण इति भावः । नमन् सर्वतीर्थेषु क्षेत्रेषु च विद्यमानं विष्णुमेव नमस्कुर्वन् इति भावः । आमयादिविरही ‘रोगव्याधिगदामयाः’ इत्यमरः आमया एव आदिः यस्य सः नानाक्लेशः तस्य विरहः अभावो अस्यास्तीति । योगी योगः ध्यानं अस्यास्तीति योगी । सर्वदा विष्णुध्यानवान् इति भावः । ‘योगः संनहनोपायध्यानसंगतियुक्तिषु’ इत्यमरः । सुहृत् भगवतो विष्णोः अतिप्रीतिविषयः । अयं भावः यः मध्वः धन्यः दैत्यानां हृदयशल्यः चतुर्मुखसमः सर्वदुश्शास्त्रनिरासकः चन्द्रवत् शान्तरूपः सर्वज्ञः सर्वक्लेशरहितः सर्वदा विष्णुध्यानवान् भगवतः अतिप्रियश्च सः एतादृशगुणवान् मध्वाचार्यः सुखरूपं सर्वसेव्यं सर्वेषां हितकरं लक्ष्मीकान्तं परमप्रीत्या सर्वतीर्थक्षेत्रादिपुण्यस्थलेषु साष्टाङ्गं नमस्कुर्वन् सर्वदेशे सर्वजनैः सम्यक् पूजितोऽभूत् इति । ‘सूर्याश्वैर्यदि मः सजौ सततगाः शार्दूलविक्रीडितम्’ ।। ५४ ।।",
  "10054": "इदानीं ‘‘दशमतिशिष्यः कश्चित्’’ इत्यादिना उक्तं उपसंहरति नारायणपण्डिताचार्यः इतीति ।। विशारदवारिदः विशारदः विद्वान् दशमतिशिष्यः स एव वारिदः मेघः । ‘तटित्वान्वारिदोऽम्बुभृत्’ इत्यमरः । सदङ्घ्रिपमण्डलं सन्तः सज्जना एव अङ्घ्रिपाः वृक्षाः तेषां मण्डलं समूहम् । ‘विटपी पादपस्तरुः’ इत्यमरः सज्जनाख्यवृक्षसमूहं इत्यर्थः । इति पूर्वोक्तप्रकारेण विविधगोधारावारैः विविधाश्च ताः गावश्च नानाप्रकार-वचनलक्षणजलानि इत्यर्थः तासां धाराः आसाराः ‘धारासम्पात आसारः’ इत्यमरः तासां वारैः समूहैः ‘वारसङ्घातसञ्चयाः’ इत्यमरः वचनलक्षणजलवर्षेण इत्यर्थः । सन्तोषयित्वा इति शेषः । सफलसुमनः फलेन ज्ञानभक्त्यादिविशेषफलेन सहितं सफलं सुमनः शोभनं मनः चित्तं यस्य तत् । सफलं सुमनो यस्य तत् । सान्द्रानन्दं सान्द्रः घनः पूर्णः आनन्दः सन्तोषो यस्य तत् तथोक्तं सम्पूर्णसुखमित्यर्थः । अविपल्लवं विपदः विपत्तयः तासां लवः लेशः विपल्लवः न विद्यते विपल्लवो यस्य तत् । व्यधात् अकरोत् । वृक्षपक्षे सफलसुमनः फलैः सुमनोभिः पुष्पैश्च सहितं इत्यर्थः ‘स्त्रियः सुमनसः पुष्पं’ इत्यमरः । अविपल्लवं विगताः पल्लवाः किसलयाः यस्य तत् विपल्लवं न भवतीत्यपल्लवमिति यावत् ‘द्वौ नञौ प्रकृतमर्थं सातिशयं गमयतः’ इति न्यायात् । किंभूतः विशारदवारिदः हरिपदरतः हरेः विष्णोः पदे चरणे रतः। मेघस्तु हरिपदे आकाशे रतः विद्यमानः ‘वियद्विष्णुपदं’ इत्यमरः । पुनः विद्याविद्युत्प्रदीपितदिद्गुखः विद्यैव वेदादिविद्यैव विद्युत् तडित् ‘तडित्सौदामिनी विद्युत्’ इत्यमरः विद्याविद्युता प्रदीपितं प्रकाशितं दिशां मुखं येन सः यथा तडिता दिशः प्रकाशन्ते तथा विद्ययापि प्रकाशन्ते इति ज्ञेयम् । कथंभूतं सदङ्घ्रिपमण्डलं भवभयमहाघर्मोत्तप्तं भवः संसारः तस्य भयं भवभयम् । ‘भवः संसारसम्प्राप्तिश्रेयःशङ्करजन्मसु’ इति विश्वः । महान् बहुलश्चासौ घर्मः आतपः उष्णो वा भवभयमेव महाघर्मः तेन उत्तप्तं संतप्तं ‘घर्मः स्यादातपे ग्रीष्मे उष्णस्वेदांभसोरपि’ इति विश्वः । यथा कश्चिन्मेघः आकाशाश्रितस्सन् तडिद्भिः दिशः प्रकाशयन् आतपतप्तं वृक्षसमूहं जलधाराभिः अभिवर्ष्य पल्लवयुक्तं पुष्पफलयुक्तं च करोति तद्वत् अयं दशमतिशिष्यः हरिचरणारविन्दं आश्रितः स्वविद्यया सर्वा दिशः शोभयन् । संसारक्लेशसंतप्तं सज्जनससूहं श्रीमध्वाचार्यचरित्रवर्णनेन सन्तोषयित्वा शोभन-चित्तयुक्तं ज्ञानभक्त्यादिविशेषयुक्तं तथा क्लेशलेशेनापि रहितं पूर्णसुखयुक्तं च व्यधात् इति भावः । ‘वि पूर्वात् डु धाञ्’ धातोः लुङ् परस्मैपदं अधात् अधातां अधुः । हरिणीवृत्तं ‘नसमरसलागः षड्वेदैर्हयैर्हरिणी मता’ इति तल्लक्षणात् ।। ५६ ।।\nइति श्रीमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां दशमः सर्गः ।। १० ।।\n",
  "11001": "प्रचुरेति ।। ससनकादिमुनिः सनक एव आदिः येषां ते सनकादयः सनकादयश्च ते मुनयश्च सनकादिमुनयः तैः सहितः ससनकादिमुनिः । फणिराट् फणिनां सर्पाणां राट् राजा शेषः ‘कुण्डली गूढपाच्चक्षुःश्रवाः काकोदरः फणी’ इत्यमरः । प्रचुरान्तरप्रवचनं प्रचुरं पूर्णं अन्तरं मनः यस्य सः प्रचुरान्तरः प्रचुरान्तरस्य पूर्णप्रज्ञाचार्यस्य प्रवचनं ब्रह्मसूत्रभाष्यव्याख्यानं उपशुश्रुवान् सन् । अत्र भूमौ जनैः भूमिष्ठमनुष्यैः गगने अन्तरिक्षे ‘नभोऽन्तरिक्षं गगनं’ इत्यमरः । अल्पदृष्टवपुः अल्पं किञ्चित् दृष्टं दृग्विषयीभूतं वपुः शरीरं यस्य सः तथोक्तस्सन् । त्वरितं शीघ्रेण ‘जवोऽथ शीघ्रं त्वरितं लघु क्षिप्रमरं द्रुतं’ इत्यमरः । निलीनरुचिः निलीना तत्क्षण एव अदृष्टा रुचिः कान्तिः यस्य स तथोक्तस्सन् ‘प्रभारुग्रुचिस्त्विड् भा भाश्छविद्युतिदीप्तयः’ इत्यमरः । पदं निजस्थानं ‘पदं व्यवसितत्राणस्थानलक्ष्माङ्घ्रिवस्तुषु’ इत्यमरः । आप । ‘आप्लृ व्याप्तौ’ इत्यतो लिट् परस्मैपदम् । कदाचित् मध्वाचार्ये ब्रह्मसूत्रव्याख्यानं कुर्वति सति शेषदेवः सनकादिमुनिभिस्सह आगत्य अन्तरिक्ष एव स्थित्वा मध्वव्याख्यानं श्रुत्वा गमनसमये भूमिष्ठश्रोतृजनैः किंचित् दृष्टः सन् तत्क्षण एव अदृष्टः सन् स्वस्थानं जगाम इति भावः । अत्र इदं ऐतिह्यम् ‘‘चन्द्राभावसमये तस्मिन् व्याख्यानस्थले व्याख्यानार्थं आगतस्य शेषस्य शुभ्रायां कान्तौ व्याप्तायां कुत इदानीं चन्द्रिकेति आश्चर्यं कुर्वाणान् भूमिष्ठजनान् प्रति नेयं चन्द्रिका किंतु शेषकान्तिरिति वदन् मध्वः गच्छन्तं शेषं प्रदर्शयामास इति । अस्मिन् सर्गे प्रायः प्रमिताक्षरावृत्तं ‘प्रमिताक्षरा सजससैः कथिता’ इति तल्लक्षणात् ।। १ ।।",
  "11002": "अतीति ।। गृहं प्रति गमनानन्तरं विनयाभरणाः विनय एव आभरणं भूषणं येषां ते तथोक्ताः । मुनयः सनकादयः अतिचित्रधामि्न अतिचित्रं आश्चर्यं धाम तेजः यस्य तत् अतिचित्रधाम तस्मिन् । निजधामि्न निजं आत्मीयं च तत् धाम गृहं च निजधाम ‘धामनी गृहतेजसि’ इत्यभिधानं तस्मिन् रतं विद्यमानं ससहस्रमस्तकं सहस्रं च तानि मस्तकानि शिरांसि सहस्रमस्तकानि ‘मूर्धा ना मस्तकोऽस्त्रियां’ इत्यमरः,सहस्रमस्तकैः सहितः ससहस्रमस्तकः सहस्रफण इति यावत् । तं अमुं अनन्तं शेषं ‘शेषोऽनन्तो वासुकिस्तु’ इत्यमरः । अभिवाद्य नमस्कृत्य इमं वक्ष्यमाणं वरं वरणीयं अवश्यं श्रवणीयं इति यावत् । तदर्थं तस्य मध्वशास्त्रस्य अर्थं प्रष्टव्यप्रमेयं अन्वयुञ्जत अपृच्छन् । ‘अनुपूर्वात् युजिर् योगे इत्यतो लङ् आत्मनेपदम्’ ।। २ ।।",
  "11003": "भगवदिति ।। हे लोकपते लोकस्य नागलोकस्य पते स्वामिन् शेषजगति लोके मनोहरतमं अतिशयेन मनोहरं मनोहरतमम् । भवद्भिरपि लोके ज्ञानिश्रेष्ठत्वेन प्रसिद्धैः युष्माभिरपि महितं पूजितम् । भगवत्तमस्य अतिशयेन भगवान् भगवत्तमः तस्य। अतिशयितैश्वर्यादिगुणसम्पन्नस्य । विपुलप्रमतेः विपुला पृथुला पूर्णेति यावत् प्रमतिः प्रज्ञा यस्य स तथोक्तः तस्य पूर्णप्रज्ञाचार्यस्य ‘विपुलः पृथुलेऽगाधे’ इति विश्वः । समयं ब्रह्मसूत्रभाष्यादिशास्त्रं ‘समयाः शपथाचारकालसिद्धान्तसंविदः’ इत्यमरः । मुहुः पुनः पठतां अर्थज्ञानपूर्वकं पाठं कुर्वतां श्रोतॄणां किं कीदृशं फलं उदेष्यति सेत्स्यति । ‘उत्पूर्वकात् ‘इण्गतावित्यतो लृट् परस्मैपदं एष्यति एष्यतः एष्यन्ति’ ।। ३ ।।",
  "11004": "किमर्थं फलप्रश्न इत्यत आह ।। अधिकारिणां इति ।। यस्मात् फलं मध्वशास्त्रश्रवणपाठादिजन्यं फलं अलं सम्यक् विदुषां जानतां अधिकारिणां अधिकारो येषां अस्तीति अधिकारिणः तेषां मध्वशास्त्रश्रवणादौ योग्यतावतां जनानां प्रवृत्तिः शास्त्रश्रवणादौ प्रवृत्तिः अतिवीर्यवती अतिवीर्यं अस्याः अस्तीति महाफलवती भवति। ज्ञानपूर्वकं कृतस्य कर्मणः फलाधिक्यसद्भावात् इति भावः । इति तस्मात् हेतोः सफलसंकथनः सफलं फलेन सहितं संकथनं सम्भाषणं यस्य स तथोक्तः । भूरिदयः बहुदयालुः उपदेशकरणे त्वद्दयाव्यतिरेकेण अन्यनिमित्तस्य अभावात् इति भावः । भगवान् ज्ञानादिगुणवान् भवान् तत्फलं श्रीमध्वशास्त्रश्रवणपाठादेः फलं प्रपञ्चयतु विस्तरेण ब्रवीतु। इति अन्वयुञ्जत इति सम्बन्धः । प्रपूर्वात् ‘पचि विस्तारवचने’ इत्यस्माद्धातोः लोट् परस्मैपदं प्रपञ्चयतु प्रपञ्चयतां प्रपञ्चयन्तु’ ।। ४ ।।",
  "11005": "इतीति ।। उदारमतिः उदारा उत्कृष्टा मतिः यस्य स तथोक्तः शेषः । तैः सनकादिभिः इति पूर्वोक्तप्रकारेण उदीरितं वचनं निशम्य आकर्ण्य गिरं प्रत्युत्तररूपां वाचं जगाद अब्रवीत् । गद व्यक्तायां वाचीत्यतो लिट् परस्मैपदं जगाद जगदतुः जगदुः । किमिति जगाद- हे मुनयःयूयं महनीयतमं अतिशयेन महनीयं अतिपूज्यं महनीयपादसमयस्य महनीयः पूज्यः पादः स्वरूपं यस्य सः महनीयपादः । ‘उत्तमानां स्वरूपन्तु पादशब्देन भण्यते’ इत्यभिधानम् । तस्य मध्वाचार्यस्य समयस्य शास्त्रस्य फलं श्रवणादिजन्यं फलं आदरेण भक्त्या ‘आदरो भजनं भक्तिः’ इत्युक्तेः ृणुत आकर्णयत । ‘श्रु श्रवणे’ इत्यतो धातोः लोट् परस्मैपदं ृणु ृणुतं ृणुत ।। ५ ।।",
  "11006": "त्रिदिवेति ।। त्रिदिवादि त्रिदिवः स्वर्गः आदिः यस्य तत् त्रिदिवादि । लभ्यमपि मध्वशास्त्रश्रवणेन सुलभमपि अस्य मध्वशास्त्रस्य फलं मुख्यफलं न कथितम् । किमिव कृषेः कर्षणव्यापारसिद्धस्य क्षेत्रस्य पलालकुलमिव पलालस्य निष्फलस्य व्रीह्यादितृणस्य कुलं समूहमिव ‘पलालोऽस्त्री स निष्फलः’ इत्यमरः । यद्यपि मध्वशास्त्रश्रवणादिना स्वर्गादिफलं भवति तथापि तत् मुख्यं फलं न भवति पलालस्य कृषिफलत्वेऽपि मुख्यफलत्वाभावात् इति भावः । तर्हि मुख्यं फलं किमित्यत आह स्वेति ।। स्वफलं स्वस्य मध्वशास्त्रस्य फलं तु मुख्यं फलं मुक्तिपदं मुक्तेः मोक्षस्य पदं स्थानं कथंभूतं शुकशारदादिपरमार्थविदां शुकः शुकाचार्यः शारदा सरस्वती शुकश्च शारदा च शुकशारदे ते आदी येषां ते शुकशारदादयः परमः सर्वोत्तमश्चासौ अर्थश्च परमार्थः परतत्त्वं परमार्थं विदन्तीति परमार्थविदः शुकशारदादयश्च ते परमार्थविदश्च तेषां उक्तिपदं उक्तीनां वचनानां पदं आस्पदं शुकादिभिः स्तुत्यं इत्यर्थः । भागवतादौ शुकादिभिः मुक्तेः स्तुतत्वात् इति भावः ।। ६ ।।",
  "11007": "परमेति ।। अजितः नारायणः अमानवकलारचितं मानवः मनुष्यः न भवतीति अमानवः देव इत्यर्थः । मुख्यवायुः तस्य कलया अंशभूतेन मध्वाचार्येण रचितं कृतं इदं परमागमार्थवरशास्त्रं परमाश्च ते आगमाः वेदादिसदागमाश्च परमागमाः तेषां अर्थः यस्मिन् तत् परमागमार्थं वेदाद्यर्थभूतं इत्यर्थः । तच्च तत् वरशास्त्रं उत्तमशास्त्रं च परमागमार्थवरशास्त्रम् । भजतां श्रवणमननादिना सेवमानानां परमवैष्णवतां विष्णोः इमे वैष्णवाः विष्णुभक्ताः परमाः उत्तमाश्च ते वैष्णवाश्च परमवैष्णवाः परमवैष्णवानां भावः परमवैष्णवता तां व्रजतां प्राप्तवतां सज्जनानां रतये क्रीडायै स्वलोकं स्वस्य स्वात्मनः लोकं वैकुण्ठं लोकं दिशति ददाति । ‘दिश अतिसर्जने’ इत्यतो लट् परस्मैपदम् । अहो आश्चर्यम् । मध्वशास्त्रश्रवणादिना वैकुण्ठाख्यमहाफलप्राप्तिः भवतीति वेदाद्यर्थरूपं मध्वशास्त्रं पठतां ृण्वतां व्याकुर्वतां च परमवैष्णवानां भगवान् लक्ष्मीपतिः वैकुण्ठलोकं दिशतीति भावः। अनेन मध्वशास्त्रश्रवणादेः किं फलमित्यस्य प्रश्नस्य वैकुण्ठलोकप्राप्तिः फलं इत्युत्तरं उक्तं भवति ।। ७ ।।",
  "11008": "भगवल्लोके कः अतिशयः अस्ति येन तस्य महाफलत्वं इत्यतः वैकुण्ठगतातिशयं वर्णयति शेष इत्याह- नन्वित्यादिना ।। उत्तरग्रन्थेन समग्रेण । तत्र वैकुण्ठलोके विश्वविभवैकपदं विश्वानि सर्वाणि च तानि विभवानि ऐश्वर्याणि च विश्वविभवानि सकलशोभातिशया इति यावत्,तेषां एकं मुख्यं पदं स्थानं ‘एके मुख्यान्यकेवलाः’ इत्यमरः । पूर्णपुरुषस्य पूर्णस्य सकलगुणपूर्णस्य पुरुषस्य हरेः । पुरी नगरी ‘पूः स्त्री पुरी नगर्यौ वा पत्तनं’ इत्यमरः प्रतिभाति ननु शोभते हि । प्रति पूर्वात् ‘भा दीप्तौ’ इत्यतो लट् परस्मैपदं भाति भातः भान्ति’ । कथंभूता पुरीत्यत आह- मणीति।। मणिवप्रगतं मणिमयश्चासौ वप्रः प्राकारश्च मणिवप्रः ‘वप्रः प्राकाररोधसोः’ इत्यमरः । तत्र गतं विद्यमानं रत्नखचितप्राकारे प्रतिफलितं विष्णुपुर्याः प्रतिबिम्बमेव यदुपमानपदं यस्याः पुर्याः उपमानपदं उपमानस्य सादृश्यस्य पदं स्थानं कविभिः उपलभ्यते हि । भगवत्पुर्याः रत्नप्राकारे प्रतिफलितप्रतिबिम्बं विना अन्यत्सदृशं वस्तु नास्तीति भावः । उपपूर्वात् ‘डु लभष् प्राप्तौ’ इत्यतः कर्मणि लडात्मनेपदम्’ ।। ८ ।।",
  "11009": "सितेति ।। परितः गृहबहिर्भागे समंतात् सितसौधसन्ततिरुचा सुधानाम लेपनद्रव्यविशेषः ‘सुधा लेपोऽमृतं स्नुही’ इत्यमरः । तथा च सुधया लेपनद्रव्येण लिप्ताः सौधाः प्राकाराः तेषां संततिः समूहः तस्याः रुक् कान्तिः सिता शुभ्रवर्णा च सा सौधसंततिरुक् च तया स्फुरिता लसिता । अरुणाश्मगृहपङ्क्तिरुचिः अरुणाः रक्तवर्णाश्च ते अश्मानः पाषाणाश्च अरुणाश्मभिः पद्मरागमणिभिः इत्यर्थः । निर्मितानि च तानि गृहाणि च तेषां पङ्क्तिः आवलिः तस्याः रुचिः कान्तिः ‘स्युः प्रभारुग्रुचिस्त्विड् भा’ इत्यमरः । इह अस्मिन् मच्छरीरवलये मम शरीरं मच्छरीरं तस्य वलये मण्डले मच्छरीरात्मकशय्यायां इत्यर्थः । लसितां शोभमानां असुरासुहृतः असुराणां दैत्यानां असून् प्राणान् ‘पुंसि भूम्नयसवः प्राणाः’ इत्यमरः । हरति अपहरतीति असुरासुहृत् । दान्तपाठे तु असुराणां सुहृत् मित्रं न भवतीति असुरासुहृत् शत्रुः तस्य विष्णोः मूर्तिं तनुं अनुयाति अनुकरोति । अनु पूर्वात् ‘या प्रापणे’ इत्यतो लट् परस्मैपदं याति यातः यान्ति । अयं भावः भगवत्पुर्यां रक्तवर्णपद्मरागमणिनिर्मितानि गृहाणि सन्ति तत्परितः शुभ्रवर्णचूर्णलिप्ताः प्राकारास्सन्ति । शुभ्रप्राकारमध्यगतरक्तवर्णगृहपङ्क्तिः धवलमच्छरीरमध्ये विद्यमानोद्यदादित्यवर्णहरिमूर्तिवत् भाति । यद्वा सितसौधसन्ततिरुचेत्यस्य अयमर्थः सिताः स्फटिकमणिनिर्मितत्वेन शुभ्राः सौधाः राजसदनानि गृहविशेषा इत्यर्थः । ‘सौधोऽस्त्री राजसदनं’ इत्यमरः । तेषां सन्ततिरुचेति । ततश्च परितः स्फटिकनिर्मितगृहाणि तदन्तः पद्मरागमणिनिर्मितगृहाणि सन्तीत्यर्थः । सम्पद्यते अन्यत् सर्वं पूर्ववदेव भवति ।। ९ ।।",
  "11010": "शबलेति ।। वलीकघटितस्फटिकद्युतिभिः अत्र वलीकशब्देन पटलप्रान्तभाग उच्यते पटलशब्देन तु आच्छादनमुच्यते ‘वलीकनीध्रे पटलप्रान्तेऽथ पटलं छदिः’ इत्यमरः । तथा च वलीके आच्छादनाग्रे गृहाच्छादनभूतपटलप्रान्तभागे इति यावत् । घटितानां खचितानां स्फटिकानां स्फटिकनामकशुभ्रमणीनां द्युतिभिः कान्तिभिः शबला कर्बुरा मिश्रितेति यावत् ‘चित्रं किर्मीरकल्माषशबलैताश्च कर्बुरे’ इत्यमरः । हरिन्मणिमयी इन्द्रनीलरत्नखचिता वलभी गृहाणां आच्छादनं ‘आच्छादनन्तु वलभी गृहाणां’ इति हलायुधः । ‘गोपानसी तु वलभी छादने वक्रदारुणि’ इत्यमरः । प्रतिसद्म सद्मप्रति प्रतिसद्म इति अव्ययसमासः । सर्वगृहेषु इत्यर्थः । ‘गृहं गेहोदवसितं वेश्म सद्म निकेतनं’ इत्यमरः । भाति शोभते । का इव?सितसौरसैन्धवपयोभिः सुरसिन्धुः देवनदी गङ्गा ‘सिन्धुर्ना सरितस्त्रियां’ इत्यमरः । सुरसिन्धोः सम्बन्धीनि सौरसैन्धवानि तानि च तानि पयांसि जलानि सितानि शुभ्राणि च तानि सौरसैन्धवपयांसि च तथोक्तानि तैः । मिलिता सङ्गता यमुना तन्नामकनदीव यथा सितासितयोः गङ्गायमुनयोः सङ्गमः शोभते तद्वत् शुभ्रस्फटिकखचितगृहाच्छादनप्रान्तभागनीलमणिखचितगृहाच्छादनयोः सङ्गमः शुशुभे इति भावः सौरसैन्धव इत्यत्र ‘हृद्भगसिन्ध्वन्ते पूर्वपदस्य च’ इति उभयथा पदवृद्धिः\nसौभाग्यं इतिवत् ।। १० ।।",
  "11011": "यदीति ।। इह वैकुण्ठे जनस्य मुक्तजनस्य यदि विभ्रमतानियमः विगतः भ्रमः भ्रान्तिः येभ्यः ते विभ्रमाः विभ्रमाणां भावो विभ्रमता तस्याः नियमः सर्वथा भ्रान्त्यभाव इत्यर्थः । नाभविष्यत् । यदि मुक्तानां नियमेन भ्रान्तिः नास्तीति न स्यात् इति यावत् । तर्हि निलयावलिषु निलयानां गृहाणां आवलिषु पङ्क्तिषु विकटा सुन्दरा दर्शनीया ‘विकटः सुन्दरः प्रोक्तः’ इति विश्वः । विटङ्ककृतपत्रिततिः विटङ्केषु पक्षिगृहेषु कृतानां पतत्रिणां पक्षिणां ततिः समूहः ‘पतत्रिपत्रिपतगः’ इत्यमरः विटङ्ककृता च सा पत्रिततिश्च विटङ्ककृतपत्रिततिः । कृतकेति कृत्रिमेति मुक्तैः कथञ्चन केन प्रकारेणापि नो अवैक्ष्यत नैव ज्ञायेत । ‘अवपूर्वात् ईक्ष दर्शनाङ्कनयोः इत्यतः कर्मणि लङ् आत्मनेपदं अवैक्ष्यत अवैक्ष्येतां अवैक्ष्यन्त’ । अयं भावः- वैकुण्ठगृहेषु कपोतपालिकाख्यस्थलविशेषे काष्ठादिविकाराः कृत्रिमाः दर्शनीयाः पक्षिणः स्थापितास्सन्ति । ते च स्वाभाविकपक्षिवत् उत्पतिष्यन्तीव दृश्यन्ते तथापि तादृशपक्षिणः पश्यतां मुक्तानां अकृत्रिमत्वभ्रान्तिः न भवति । अज्ञानलेशस्यापि असम्भवात् । अन्यथा मुक्तत्वव्याहतेः । किन्तु कृत्रिमा एते पक्षिणः इत्येव प्रतीतिः भवति । अनेन कृत्रिमा अपि अकृत्रिमसदृशास्सन्ति भ्रान्तिजनकेऽपि तादृशे वस्तुनि मुक्तानां सर्वथा भ्रान्तिः नास्ति इति च एवंरूपः अतिशयः वैकुण्ठे उक्तो भवति ।। ११ ।।",
  "11012": "विविध इति ।। विविधः नानावर्णः। तुलोपगतचित्र-पटीसुवितानलम्बिमणिदामगणः तुला मन्दिरान्तः स्तम्भद्वयोपरि तिर्यक् स्थापितः गृहाच्छादनभूतफलकाद्याधारः वृक्षशिलारूपः पदार्थः तुलासु मन्दिरान्तर्गततुलासु उपगता सम्बद्धचित्रपटी चित्रा नानावर्णा पटी पटः वस्त्रं तदात्मकं सु शोभनं वितानं तस्मात् लम्बी अधोमुखत्वेन वर्तमानः मणीनां दामानि मालाः तेषां गणः समूहः प्रचकास्ति शोभते । ‘चकासृ दीप्तौ’ इत्यतः लट् परस्मैपदं चकास्ति चकास्तः चकासति’ । चित्रा च सा पटी च चित्रपटी । तुलासु उपगता तुलोपगता । तुलोपगता च सा चित्रपटी च चित्रपट्यात्मकं च तत् सुवितानं च चित्रपटीसुवितानम् । वितानात् लम्बी वितानलम्बी मणीनां दामानि मणिदामानि मणिदाम्नां गणः वितानलम्बी चासौ मणिदामगणश्च इति विग्रहः । ‘अस्त्री वितानमुल्लोचो दूष्याद्यं वस्त्रवेश्मनि’ इत्यमरः । अन्तरेषु अन्तःस्थितप्रदेशेषु‘अन्तरमवकाशावधी’ इत्यमरः । अधिकपूरणतः अतिपूर्णत्वात् अवगलन् विभ्रम इव कान्तिरिव ‘विभ्रमः संशये भ्रान्तौ शोभायां च’ इति वैजयन्ती । अयं भावः- ‘गृहान्तः विचित्रवस्त्रात्मकवितानानि तुलासम्बद्धानि प्रसारितानि वर्तन्ते । तेषु रत्नमालाः अधोलम्ब-मानाः सन्ति । तासु अधोलम्बमानासु रत्नमालासु एवं उत्प्रेक्षा– ‘गृहान्तः सर्वत्र कान्तीनां व्याप्तत्वात् पुनः प्रदेशाभावात् अतिरिच्यमानाः कान्तयः अधः स्रवन्तीव’ इति ।। १२ ।।",
  "11013": "‘ननु तत्र विश्वविभवैकपदं’ इत्यादिनोक्तं नासम्भावितमित्याह -विमलेति ।। यतः इह भगवत्पुर्यां विमलाकृतिः विमला निर्दोषा आकृतिः स्वरूपं यस्याः सा विमलाकृतिः । प्रकृतिरेव महालक्ष्मीरेव महामणिहेममयी मणयः रत्नानि च हेम सुवर्णं च मणिहेमानि ‘हिरण्यं हेमहाटकं’ इत्यमरः,महान्ति अमूल्यानि च तानि मणिहेमानि च मणिहेमस्वरूपा मणिहेममयी । किं बहुना?अखिलवस्तुमयी अतः कविभिः काव्यकारैः अधिकोक्तिभिः अधिकाश्च ताः उक्तयश्च अधिकोक्तयः आपाततः अत्युक्ततया प्रतीयमान-वचनानि ताभिः कथितः उच्यमानः सकलकान्तिरसः कान्तीनां रसः अतिशयः कान्तिरसः शोभातिशयः सकलश्चासौ कान्तिरसश्च तथोक्तः सम्भवेत् घटत एव । गृहमणिसुवर्णाद्य-खिलपदार्थानां निर्दोषातिसुन्दरकान्तिरमास्वरूपत्वात् अत्र उच्यमानः शोभातिशयः कोऽप्यसम्भावितः न भवतीति भावः ।। १३ ।।",
  "11014": "तदिति ।। अनादिकालं अनादिश्चासौ कालश्च तं ‘कालाध्वनोरत्यन्तसंयोगे’ इति द्वितीया अनादिकालतः । इतमुक्तिरतेः मुक्तेः मोक्षस्य रतिः सुखं मुक्तिरतिः इता प्राप्ता मुक्तिरतिः यया सा तथोक्ता तस्याः । अनादिकालात् मोक्षसुखं अनुभवन्त्या इत्यर्थः । अगणेयशम्भुमुखसंघततेः शम्भुः चतुर्मुखः ‘शम्भू ब्रह्म त्रिलोचनौ’ इत्यमरः,स एव मुखं आदिः येषां ते शम्भुमुखाः गरुडशेषादयः तेषां सङ्घः समूहः तस्य ततिः पङ्क्तिः । गणयितुं शक्या गणेया ‘गणनीये तु गणेयं संख्याते गणितमथ समं सर्वम्’ इत्यमरः,न गणेया अगणेया । अगणेया च सा शम्भुमुखसङ्घततिश्च तस्याः । नगरैः पट्टणैः असंहतिमत् संहतिः सान्द्रसम्बन्धः न संहतिः असंहतिः अस्यास्तीति असंहतिमत् । तत् वैकुण्ठाख्यं महापुरं महच्च तत्पुरं च उत्तमनगरं लसति राजते’ । ‘लस दीप्तौ’ इत्यतो लट् परस्मैपदम्’ । अयं अनन्तजनैः पूरितेऽपि नगरे सङ्कुलत्वाभावः प्रभोः विष्णोः महिमा माहात्म्यं अहो आश्चर्यम् । अनादिकालतः प्रतिकल्पं मुक्ताः ब्रह्मशेषगरुडादिजीवगणाः अनन्ताः तत्र सन्ति तेषां पृथक् नगराणि सन्ति । एवं च अनन्तकालीनानन्तब्रह्मादिनगरसमूहैः पूर्णेऽपि नगरे निरवकाशत्वलक्षणसंहत्यभावोऽस्ति, ‘अवकाशवन्तो दिव्यत्वात् पूर्यन्ते न कदाचन’ इति वचनादिदं च विष्णोः सामर्थ्यं अत्याश्चर्यं इति भावः ।। १४ ।।",
  "11015": "भवनमिति ।। भुवनत्रयाद्भुतगणातिशयि भुवनानां त्रयं तत्र विद्यमानाश्च ते अद्भुतगणाः आश्चर्यसमूहाश्च ‘विस्मयोऽद्भुतमाश्चर्यं चित्रमप्यथ भैरवं’ इत्यमरः,तान् अतिशेते इति भुवनत्रयाद्भुतगणातिशयि अलौकिकसर्वाश्चर्योपेतं इत्यर्थः । वरमन्दिरप्रकरमध्यगतं वराणि श्रेष्ठानि च तानि मन्दिराणि तेषां प्रकरः समूहः तस्य मध्ये गतं विद्यमानं ‘पूगो वितानं प्रकरः’ इत्यमरः । भुवनैकपतेः भुवनानां सर्वलोकानां एकपतेः मुख्यनाथस्य हरेः भवनं मन्दिरं विभाति शोभते । किमिव द्विजमण्डलस्थशशिमण्डलवत् द्विजानां नक्षत्राणां मण्डलं समूहः तस्मिन् तिष्ठतीति द्विजमण्डलस्थं शशिनः चन्द्रस्य मण्डलं बिम्बं शशिमण्डलं द्विजमण्डलस्थं च तत् शशिमण्डलं च शशिमण्डलमिव शशिमण्डलवत् । अत्र द्विजशब्दस्य नक्षत्रवाचकत्वं ‘द्विजराजः शशधर’ इति चन्द्रस्य द्विजराजत्वोक्तेः अवगम्यते । यथा नक्षत्रसमूहमध्ये सर्वमनोहरं चन्द्रमण्डलं शोभते\nतद्वत् परितो विद्यमानप्रकाशमानमन्दिरसमूहमध्ये अत्यपूर्वं विष्णोर्भवनं देदीप्यते\nइति भावः ।। १५ ।।",
  "11016": "स्वयमिति ।। यत्र भगवन्मन्दिरे । पतिमानकरी पत्युः भर्तुः नारायणस्य मानं पूजां कुर्वती इन्दिरा लक्ष्मीः स्वयमेव सुतरां अतिशयेन गृहकर्म गृहस्य कर्म संमार्जनलेपादिकृत्यं कुरुते करोति । कथंभूता किंकरीदशशतीमहिता किंकरीणां दासीनां दशशत्या सहस्रेण महितापि पूजितापि अत्र वेश्मनि गृहे श्रियं शोभां कः को वा वर्णयति वर्णयितुं समर्थः न कोऽपि इत्यर्थः । बहुदासीसेवितापि रमा स्वयं पतिशुश्रूषणे रता सती दासीव गृहसंमार्जनलेपादिगृहकृत्यं करोति इति । एतत् शोभातिशयं को वर्णयेत् इति भावः । अनेन स्त्रियाः पतिशुश्रूषणं आवश्यकमित्युक्तं भवति । ‘डु\nकृञ् करणे’ इत्यतो लट् आत्मनेपदं कुरुते कुर्वाते कुर्वते । ‘वर्ण स्तुतौ’ इत्यतो\nलट् परस्मैपदम् ।। १६ ।।",
  "11017": "कमलेति ।। परमः सर्वोत्तमः कमलापतिः कमलायाः लक्ष्म्याः पतिः भर्ता ‘कमला श्रीर्हरिप्रिया’ इत्यमरः । स्वरतोऽपि स्वेनैव रतोऽपि रममाणोऽपि तत्र पूर्वोक्तगुणविशिष्टे अतिसुन्दरे मन्दिरे । अमृताहिराजमृदुभोगगतः अहीनां सर्पाणां राजा अहिराजः शेषः ‘भुजङ्गोऽहिर्भुजङ्गमः’ इत्यमरः,अमृतः मुक्तश्चासौ अहिराजश्च अमृताहिराजः तस्य मृदुः कोमलश्चासौ भोगः देहश्च तस्मिन् गतः मुक्तशेषशरीरात्मक-शय्यागतस्सन् ‘भोगः सुखे स्त्र्यादिभृतावहेश्च फणकाययोः’ इत्यमरः। अमलया निर्दोषया कमनीयया मनोहरया कमललोचनया कमलवत् लोचने यस्याः सा तथोक्ता तया कमलया श्रीदेव्या रमते क्रीडते । ‘रमु क्रीडायामित्यतो लडात्मनेपदं रमते रमेते रमन्ते’ ।। १७ ।।",
  "11018": "तरुणेति ।। हे सनकादयः यूयं अरीन्द्रधारिणं अरीन्द्रं सुदर्शनचक्रं धारयति धत्ते इति अरीन्द्रधारी तं अरीन्द्रधारिणं ‘अरिः पुमांश्चक्रवाके रिपौ चक्रे तु न द्वयोः’ इत्यमरः । तं परमात्मानं अनुस्मरत अनुचिन्तयत । ‘स्मृ स्मरणे’ इत्यतो लोट् परस्मैपदं स्मर स्मरतं स्मरत । कथंभूतं तरुणप्रभाकरसहस्ररुचं तरुणाः उद्यन्तश्च ते प्रभाकराः ‘तरुणः स्यान्नवे यूनि’ इति विश्वः । ‘प्रभाकरविभाकराः’ इत्यमरः । तरुणप्रभाकराणां सहस्रवत् रुक् कान्तिः यस्य सः तरुणप्रभाकरसहस्ररुक् तं उद्यदादित्यसहस्रसदृशवर्णम् । पुनः कीदृशं कनकाम्बरं कनकवत् अम्बरं वस्त्रं यस्य स तथोक्तः तं पीताम्बरधारिणं ‘अम्बरं व्योमि्न वाससि’ इत्यमरः । पुनः किंभूतं मणिमयाभरणं मणिमयानि नवरत्नखचितानि आभरणानि यस्य सः तम् । हसिताननेन्दुं हसितः मन्दस्मितोपेतः आननेन्दुः मुखचन्द्रः यस्य स तथोक्तः तम् । अरविन्ददृशं अरविन्दवत् कमलवत् दृशौ चक्षुषी यस्य स तथोक्तः तम् ।। १८ ।।",
  "11019": "गणयेदिति ।। रमा लक्ष्मीः अस्य पूर्वोक्तगुणविशिष्टस्य भगवतः गुणान् अखिलान् निःशेषान् न गणयेत् गणयितुं न शक्ता इत्यर्थः । चतुरवाक् चतुरा पाटवयुक्ता वाक् वागिन्द्रियं यस्य सः वाग्मी अपि इत्यर्थः । चतुराननः चत्वारि आननानि मुखानि यस्य सः चतुर्मुखोऽपि नो गणयेत् । सहस्रवदनाः सहस्राणि वदनानि मुखानि येषां ते तथोक्ताः । वयमपि अखिलान् न गणयामः । ‘गण संख्याने’ इत्यतः विधिलिङ् परस्मैपदं गणयेत् गणयेतां गणयेयुः । पुनः अथापि अपरोदितान् अपरैः शुकाचार्यादिभिः उदितान् भागवतादौ कथितान् गुणान् अतिवदेम अतिशयेन वदेम । शुकाद्युक्तगुणानेव शुकाद्यपेक्षया अतिशयत्वेन वर्णयामः इत्येव विशेष इति भावः । ‘वद व्यक्तायां’ वाचीत्यतो लिङ् परस्मैपदं वदेयं वदेव वदेम ।। १९ ।।",
  "11020": "विधय इति । अगणिताः असङ्ख्याताः विधयः चतुर्मुखाः ‘विधाता विश्वसृड् विधिः’ इत्यमरः । अगणिताः विहङ्गपतयः विहङ्गानां पक्षिणां ‘खगे विहङ्ग विहगाः’ इत्यमरः,पतयः ईश्वराः गरुडाः ‘वैनतेयः खगेश्वरः’ इत्यमरः । अगणिताः फणिपेन्द्रमुखाः फणिपाः शेषदेवाश्च इन्द्राश्च फणिपेन्द्राः एते मुखानि आद्याः येषां ते फणिपेन्द्रमुखाः तैः सहिताः देवाः रमणीयुताः रमणीभिः युताः सहितास्सन्तः तं भगवन्तं अवलोक्य,मोदरसं मोदस्य सन्तोषस्य रसः सारः तं ‘रसः सारो वरः श्रेष्ठः’ इत्यभिधानम् । भगवद्दर्शनात् जातं उत्तमानन्दं दधति प्राप्नुवन्ति अनुभवन्तीति यावत् । ‘डु धाञ् धारणपोषणयोः’ इति धातोः लट् परस्मैपदं दधाति धत्तः दधति । कथंभूताः परयोगभूरिसुखभोगं परे भगवति नारायणे ‘परोऽरिपरमात्मनोः’ इत्यमरः योगेन मनोयोगेन ध्यानेनेति यावत् । भूरिसुखभोगं भूरि पूर्णं च तत् सुखं च तस्य भोगः अनुभवः तं इताः प्राप्ताः मुक्ताः असङ्ख्यातब्रह्मादिगणाः स्वस्वभार्यासहिताः स्वयोग्यपूर्णसुखं अनुभवन्त-स्सन्तः भगवन्तं दृष्ट्वा सन्तोषातिशयं प्राप्नुवन्ति इति भावः ।। २० ।।",
  "11021": "सचतुर्भुजा इति ।। अत्र वैकुण्ठे । नाथरुचयः नाथस्य सर्वमुक्ताधिपस्य विष्णोः रुचिरिव रुचिः कान्तिः येषां ते तथोक्ताः भगवत्सदृशाः इत्यर्थः । भगवत्सारूप्यं प्राप्ताः इति भावः । पुरुषाः मुक्ताः विचरन्ति यथासुखं इतस्ततः पर्यटन्ति । ‘चर गतिभक्षणयोः’ इति धातोः लट् परस्मैपदम् । मुक्तानां केन धर्मेण भगवत्सारूप्यं इत्यत उच्यते-‘‘सचतुर्भुजाः’’ इत्यादिविशेषणैः । सचतुर्भुजाः चत्वारश्च ते भुजाश्च तैः सहिताः । पुनः कथंभूताः वनजपत्रदृशः वने जले जायत इति वनजं कमलं ‘जीवनं भुवनं वनं’ इत्यमरः,तस्य पत्रं पर्णं तद्वत् दृशौ नेत्रे येषां ते वनजपत्रदृशः । पुनः कथंभूताः वरवेषिणः वराः वेषाः भूषणानि येषां सन्तीति उत्तमालङ्कारवन्तः इत्यर्थः । ‘वेशो नेपथ्यभूषणे’ इत्यमरः । वेषवेशयोः पर्यायः । पुनः कथंभूताः सपिशङ्गपटाः पिशङ्गाः पीतवर्णाश्च ते पटाः वस्त्राणि च पिशङ्गपटैः सहिताः सपिशङ्गपटाः पीताम्बरयुताः इत्यर्थः । तत्र केचन अरुणप्रभाः अरुणस्य उद्यदादित्यस्य प्रभेव प्रभा कान्तिः येषां ते अरुणप्रभाः ‘अरुणो भास्करेऽपि स्यात्’ इत्यमरः । केचन तरुणाभ्ररुचः तरुणानां नवानां नीलवर्णानां इति यावत्, ‘तरुणः स्यान्नवे यूनि’ इति विश्वः । अभ्राणां मेघानां रुचिरिव कान्तिरिव रुक् येषां ते तरुणाभ्ररुचः ‘अभ्रं मेघो वारिवाहः’ इत्यमरः । एवंभूतत्वेन भगवत्साम्यं मुक्तानां न तु सर्वप्रकारेण साम्यं इति भावः ।। २१ ।।",
  "11022": "भगवदिति ।। केवलं भगवत्समीपं भगवतः विष्णोः समीपं सामीप्यं उपयातवतां प्राप्तानां प्रमदः आनन्दः ‘मुत्प्रीतिः प्रमदो हर्षः’ इत्यमरः । अलब्धतुलः अलब्धा अप्राप्ता तुला साम्यं येन सोऽलब्धतुलः असदृशः इति न । न केवलं भगवत्सामीप्यं प्राप्तानामेव आनन्दः असदृशः इत्यर्थः । अपि किन्तु अतिलोकगुणं लोकानां सत्यलोकादिलोकानां गुणान् अतिक्रम्य वर्तमानं तस्य हरेः लोकं वैकुण्ठं भजतां प्राप्तानां पुरुषाणामपि आनन्दः अलब्धतुलः । किंभूतं लोकं अभूरिशुभैः अभूरि अल्पं शुभं पुण्यं येषां ते अभूरिशुभाः तैः पुरुषैः सुदुर्लभं अत्यन्तं अप्राप्यम् । ‘सचतुर्भुजा’ इत्यादि श्लोकाभ्यां सालोक्यसामीप्यसारूप्यलक्षणत्रिविधमोक्षवन्तः उक्ताः त्रिविधानामपि आनन्दः स्वस्वयोग्यतानुसारेण पूर्ण एवेति ज्ञातव्यम् । पूर्णो घटः पूर्णः शराव इत्यादिवत् इति भावः । सायुज्यमुक्तिं प्राप्तानां तु पूर्णानन्दत्वं कैमुत्यन्यायेन सिद्धमिति नोक्तम् ।। २२ ।।",
  "11023": "नेति ।। यत्र यस्मिन् लोके मृतिजन्मजराः मृतिः मरणं जन्म उत्पत्तिः जरा वृद्धत्वं मृतिश्च जन्म च जरा चेति द्वन्द्वसमासः । एताः न भवन्ति । त्रिविधमपि आध्यात्मिकं आधिभौतिकं आधिदैविकं च इति त्रिविधं तिस्रो विधाः प्रकाराः यस्मिन् तत् त्रिविधं भयं न भवति । दुःखगणः दुःखानां समूहः किमुत न भवतीति किमु वक्तव्यं न भवत्येव इति भावः । अपरं च पूर्वोक्तादन्यच्च किंचिदशुभं मात्सर्यादिदूषणं न भवेत् । तत्प्रभवमूलं तस्य मृत्यादेः प्रभवस्य उत्पत्तेः मूलं आदिकारणं गुणाद्यपि सत्वरज-स्तमोगुणाः आदयो यस्य तत् गुणादि आदिशब्देन अदृष्टविशेषो गृह्यते न,मृत्यादि-कारणाभावात् मृत्यादिकं न भवतीति भावः । यत्र मृत्यादिकं नास्ति तादृशं लोकं भजतां इति पूर्वेण अन्वयः । एतादृशे लोके सुखमनुभूयते इति उत्तरश्लोकेनापि अन्वयः ।। २३ ।।",
  "11024": "अनुभूयत इति ।। अनन्तसखैः अनन्तस्य विष्णोः सखायः अनन्तसखाः तैः । ‘राजाहः सखिभ्यः टच्’ । सकलैः सालोक्यसामीप्यसारूप्यसायुज्य लक्षणचतुर्विधमोक्षवद्भिः पुरुषैः सततं निरन्तरं अलम्मतिपदं अलंमतिः अलंबुद्धिः तस्याः पदं विषयीभूतं सुखं अनुभूयते । ‘अनुपूर्वकभूधातोः कर्मणि लट् आत्मनेपदम्’ । किंभूतैः तारतम्यसहितैरपि सुखादिविषये तारतम्येन नीचोच्चभावेन युक्तैरपि परस्परं अन्योन्यं उरुप्रणयैः उरुः उत्कृष्टः प्रणयः स्नेहः येषां ते तथोक्ताः तैः मत्सरवर्जितैरिति भावः । स्वगुरुप्रवणैः स्वेषां गुरवः उत्तमाः स्वगुरवः स्वगुरुषु प्रवणैः नम्रैः भक्तिमद्भिः इत्यर्थः । ‘अन्येऽपि स्वात्मनो मुख्याः क्रमाद्गुरव ईरिताः’ इत्युक्तेः ।। २४ ।।",
  "11025": "अतीति ।। ते पूर्वोक्तलक्षणाः पुरुषाः इह उक्तलक्षणे भगवल्लोके विचरन्ति इतस्ततः सञ्चरन्ति । कथंभूताः अतिसुन्दराः अत्यन्तसुरूपिणः नवचन्द्ररुचा नवः नूतनः उदित इति यावत्,स चासौ चन्द्रः नवचन्द्रः नवचन्द्रस्य रुगिव कान्तिरिव रुक् यस्य तत् नवचन्द्ररुक् तेन रक्तवर्णेन इत्यर्थः । हरिचन्दनेन हरिचन्दनाख्येन अङ्गरागेण सुरभयः सुगन्धिनः परिमलोपेतसुगन्धलेपनेन सुगन्धवन्तः इति भावः । चलचारुचामरचरानुचराः चारूणि मनोहराणि च तानि चामराणि च,चलानि च तानि चारुचामराणि च चमरीमृगलांगूलश्वेतकेशात्मकवस्तूनि चामरशब्दवाच्यानि इति ज्ञेयम् । धरन्तीति धराः चलचारुचामराणां धराः एतादृशाः अनुचराः दासाः येषां ते तथोक्ताः । अनुचरैः चामरैः वीज्यमाना इति भावः । नित्यतरुणाः नित्यं युवान एव सर्वथा जरादिवर्जिता इति भावः। ‘वयस्यस्तरुणो युवा’ इत्यमरः ।। २५ ।।",
  "11026": "सविलासेति ।। सविलासलास्यपरितुष्टदृशः विलासः नर्तनसमये क्रियमाणः हस्ताद्यङ्गविक्षेपः तेन सहितं सविलासं तच्च तत् लास्यं नर्तनं च ‘लास्यं नृत्यं च नर्तनं’ इत्यमरः,सविलासलास्येन परितुष्टाः दृशः अक्षीणि येषां ते तथोक्ताः । स्वस्वस्त्रीणां विलाससहितनर्तनदर्शनेन हर्षितनयनाः,मृदुगीतवाद्यमुदितश्रवणाः मृदूनि कर्णयोः अकठोराणि गीतानि गानानि वाद्यानि मुरजादिवादित्राणि । गीतानि च वाद्यानि च गीतवाद्यानि मृदूनि च तानि गीतवाद्यानि च तैः । मुदितानि संतुष्टानि श्रवणानि श्रोत्रेन्द्रियाणि येषां ते तथोक्ताः । अकठोरगायनवाद्यध्वनिश्रवणेन श्रोत्रेन्द्रियसुखवन्तः इत्यर्थः । ‘कर्णशब्दग्रहौ श्रोत्रं श्रुतिः स्त्री श्रवणं श्रवः’ इत्यमरः । अमी रमणाः पतयः नवकञ्जदृशः नवं नूतनं विकसितं च तत् कञ्जं कमलं च नवकञ्चवत् दृशः लोचनानि यासां ताः तथोक्ताः ।तरुणीः तरुणवयसि स्थिताः स्वरमणीः स्वेषां भार्याः अनुरञ्जयन्ति तदिच्छानुसारेण प्रवृत्त्या स्वस्मिन् अनुरागयुक्ताः कुर्वन्ति । ‘अनुपूर्वकात् रञ्ज रागे’ इत्यतो लट् परस्मैपदम् ।। २६ ।।",
  "11027": "पूर्वश्लोके नायकान् अनुवर्ण्य इदानीं नायिकाः वर्णयति ।। परिणायकानिति ।। हरिणीनयनाः हरिणीनां नयनवत् नयने यासां ताः तथोक्ताः । नार्यः हरिणीनयनवत् विस्तृतलोचनाः इत्यर्थः । ‘मृगे कुरङ्गवातायुहरिणाजिनयोनयः’ इत्यमरः । उपवनाभिमुखान् वनक्रीडां कर्तुं उपवनं उद्यानवनं गन्तुं अभिमुखान् उद्यतान् परिणायकान् स्वपतीन् अनु अनुसृत्य विमलात् निर्मलात् प्रकाशमानात् विमानवलयात् विमानानां व्योमयानानां वलयात् मण्डलात् शनकैः निःसरन्ति निर्गच्छन्ति । शनकैः इति स्त्रीणां गतिस्वभावोक्तिः । का इव शशिमण्डलात् शशिनः चन्द्रस्य मण्डलात् रुचिराः शोभमानाः रुचय इव कान्तय इव उद्यत् चन्द्रमण्डलात् यथा कान्तयः निर्गच्छन्ति एवं विमानमण्डलात् नार्यः निर्गच्छन्तीति भावः । विमानानां चन्द्रसाम्योक्त्या स्त्रीणां रुचिसाम्योक्त्या उभयोरपि अतिकान्तिमत्वं उक्तं भवति । ‘निर्पूर्वात् सृ गतौ’इत्यतो लट् परस्मैपदम् ।। २७ ।।",
  "11028": "अरुणेति ।। तनवः नार्यः अत्र वैकुण्ठपुरे प्रकटीभवन्ति विमानवलयात् निर्गमानन्तरं प्रकाशन्ते । कथंभूताः काश्चन अरुणाश्मवर्णतनवः अरुणाः रक्तवर्णाश्च ते अश्मानः पाषाणाश्च अरुणाश्मानः पद्मरागमणयः इत्यर्थः । अरुणाश्मवत् वर्णः कान्तिः यासां ताः अरुणाश्मवर्णाः तनवः देहाः यासां ताः तथोक्ताः । पराः अन्याः शुभहारसन्निभरुचः शुभाः निर्मलाश्च ते हाराश्च मुक्तामालाः इत्यर्थः । शुभहारैः संन्निभा सदृशा रुक् कान्तिः यासां ताः तथोक्ताः । अपराः काश्चन हरिनीलनीलरुचयः हरिनीलवत् इन्द्रनीलमणिवत् नीला रुचिः कान्तिः यासां ताः तथोक्ताः । सर्वा अपि ताः स्त्रियः विविधाभरणाः विविधानि अनेकप्रकाराणि आभरणानि अलङ्काराः यासां ताः तथोक्ताः ।। २८ ।।",
  "11029": "सुचिरेति ।। याः नार्यः सुचिरद्युतीः सुचिराः अतिस्थायिन्यश्च ताः द्युतयः कान्तयश्च सुचिरद्युतयः ताः दधति वहन्ति । मेघावलयस्तु क्षणिकप्रभाः विद्युतः दधति । ‘डु धाञ्’ धारणपोषणयोः इत्यतो लट् परस्मैपदं दधाति धत्तः दधति । याश्च नार्यः स्वयमेव सूक्ष्मतरं अतिशयेन सूक्ष्मं सूक्ष्मतरं अम्बरं वस्त्रं बिभ्रति खलु धरन्ति खलु । ‘डु भृञ् धारणपोषणयोः इत्यतः लट् परस्मैपदं बिभर्ति बिभृतः बिभ्रति’ । मेघावलयस्तु अम्बरशब्दवाच्येनैव आकाशेन धार्यन्ते हि ‘अम्बरं व्योमि्न वाससि’ इत्यमरः । याश्च इमाः शुकनिस्वनाः शुकस्य निस्वनवत् निस्वनाः श्राव्यस्वराः यासां ताः तथोक्ताः । मेघावलयस्तु कठेरध्वनयः ‘नादनिस्वाननिस्वनाः’ इत्यमरः । याश्च सुपयोधराः शोभमानौ पयोधरौ कुचौ यासां ताः सुपयोधराः ‘वक्षोजौ च पयोधरौ’ इत्यमरः । मेघावलयस्तु धरन्तीति धराः सुपयसां शोभनजलानां धराः धारकाः याः एतादृशाः ताः इमाः नार्यः अपराः प्रसिद्धजलधरावलिशब्दवाच्येभ्यः मेघसमूहेभ्यः विलक्षणाः । जलधरावलयः ध्रुवं निश्चयेन भवन्ति । अयं भावः ‘द्व्यष्टवर्षातु या योषित् श्यामा जलधरावलिः’ इत्यभिधानात्। षोडशवत्सराः नार्यः जलधरावलयः इत्युच्यन्ते । मेघसमूहा अपि जलधरावलयः इत्युच्यन्ते। जलधराणां मेघानां आवलयः इति निर्वचनात् ततश्च जलधरावलिशब्दवाच्यानां एतासां नारीणां मेघसमूहानां च पूर्वोक्तप्रकारेण विलक्षणत्वात् इमा नार्यः प्रसिद्धजलधरावलिभ्यः विलक्षणाः जलधरावलयो भवन्तीति ।। २९ ।।",
  "11030": "समतीतेति ।। स्फटिककुट्टिमभूः स्फटिकैः स्फटिकमणिभिः कुट्टिमा निबद्धा भूः भूमिश्च स्फटिकखचितभूमिः ‘कृट्टिमोऽस्त्री निबद्धा भूः’ इत्यमरः ।समतीतविद्रुमभुवां समतीताः सम्यक् अतिक्रान्ताः विद्रुमाणां प्रवालानां भुवः विद्रुमखचितभूमयः याभिः ताः तथोक्ताः तासां ‘मुक्ताथ विद्रुमः पुंसि प्रवालं पुंनपुंसकं’ इत्यमरः । सुदृशां शोभना दृक् दर्शनं यासां ताः तासां नारीणां पदपल्लवाग्रयनखरक्तरुचीः पदान्येव पल्लवाः किसलयानि ‘पल्लवोऽस्त्री किसलयं’ इत्यमरः,अग्रयाः श्रेष्ठाश्च ते नखाश्च अग्रयनखाः पदपल्लवानां अग्रयनखाः तेषां रक्ताश्च ताः रुचयः कान्तयश्च पदपल्लवाग्रय-नखरक्तरुचयः ताः । परभागतः वर्णान्तरसंयोगात् प्रकटीकरोति व्यक्तीकरोति । कथंभूताः नखरुचीः पुरा विद्रुमस्थलातिक्रमात् पूर्वं अप्रकटाः अस्पष्टाः अनभिव्यक्ताः ।अयं भावः वैकुण्ठे विद्रुमभूमयः सन्ति । तत्र नारीणां विद्रुमभूमिषु संचारकाले पादनखानां विद्रुमाणां च रक्तत्वेन समकान्तित्वात् नखकान्तिः विविच्य न ज्ञाता विद्रुमभूमिं परित्यज्य स्फटिकभूमिषु संचारकाले पुनः नखकान्तिः अतिस्पष्टाऽभूदिति ।। ३० ।।",
  "11031": "हरिणीति ।। हरिणीदृशां हरिणीनां मृगीणां दृश इव दृशो नयनानि यासां ताः तथा तासां हरिणीदृशां सुवसनानि वस्त्राणि ‘वस्त्रमाच्छादनं वासश्चैलं वसनमंशुकं’ इत्यमरः । मदनस्य मन्मथस्य ‘मदनो मन्मथो मारः’ इत्यमरः । जगज्जयवैजयन्त्यः जगतः जये विजये वैजयन्त्यः लक्षणभूताः पताकाः इति निश्चिनुमः निश्चयं कुर्मः । ‘निपूर्वात् चिञ् चयने इत्यतो लट् परस्मैपदं चिनोमि चिनुवः चिनुमः । ‘वैजयन्ती पताकायां जयन्त्यां केशवस्रजि’ इत्यभिधानम् । कथंभूतानि वसनानि बृहत्सुनितम्बबिम्बरुचिरोरुरुचा बृहतः स्थूलस्य शोभनस्य नितम्बयोः बिम्बस्य मण्डलस्य ‘पश्चान्नितम्बः स्त्रीकट्याः’ इत्यमरः रुचिरया शोभनया उर्व्या बहुलया रुचा कान्त्या । शबलद्युतीनि शबला मिश्रिता द्युतिः येषां तानि तथोक्तानि । योषिन्नितम्बसम्बन्धात् वस्त्राणि नितरां शोभमानानि इत्यर्थः । स्त्रीनितम्बसम्बद्धवस्त्रदर्शने सति सर्वे पुरुषाः कामेन जिताः भवन्तीति भावः ।। ३१ ।।",
  "11032": "करेति ।। ‘तरुणा भवन्त्यथनिवृत्तमुखाः’ इत्यन्तं अन्त्यकुलक-मेतत् ।प्रथमं अन्वयप्रकारस्तु— अथ विमानादवरोहणानन्तरं तासु नारीषु प्रगतासु,पतिषु पुरतो गच्छत्सु सत्सु तत्पश्चात् गच्छतीषु सतीषु तरुणाः युवानः पतयः निवृत्तमुखाः निवृत्तानि पश्चाद्भागाभिमुखानि मुखानि आननानि येषां ते तथोक्ताः भवन्ति । पुरस्ताद्गच्छन्तो युवानः मुखं आवृत्य पश्चात् ददृशुः इति भावः । कथंभूता इव तदागमनसमये रणितैः ध्वनिं कुर्वद्भिः रशनामणिनूपुरैः रशनाः कांच्यश्च मणिभिः रत्नैः खचिताः नूपुराः मञ्जीराश्च रशनामणिनूपुराः तैः । ‘स्त्रीकट्यां मेखला काञ्ची सप्तकी रशना तथा’ इत्यमरः, ‘मञ्जीरो नूपुरोऽस्त्रियां’ इति च । नूपुरो नाम पादभूषणं रशनानां क्षुद्रघण्टिकाघटितत्वेन रणितत्वं ज्ञेयम् । गदिता इव उदिता इव । किं कर्तुं,इमं तनुविलासं तनूनां शरीराणां विलासं गमनसमये कृतृङ्गाररसं अनुवीक्षितुं द्रष्टुं पुरतो गच्छन्तः तरुणाः पश्चादागच्छन्तीनां स्त्रीणां गतिविलासं द्रष्टुं क्वणन्नूपुरादिशब्दैः आहूता इव आवृत्य पश्चात् ददृशुरिति भावः । कथं भूतासु स्त्रीषु,तरलितैः चलितैः ललितैः कोमलैः ‘सुकुमारोऽङ्गविन्यासे मसृणे ललितं स्मृतं’ इत्यभिधानम् । असकृत् निरन्तरं क्वणत्कनककङ्कणकैः कनकानां सुवर्णानां कङ्कणानि करभूषणानि कनककङ्कणानि क्वणन्ति रणन्ति कनककङ्कणानि येषां ते तथोक्ताः ‘कङ्कणं करभूषणं’ इत्यमरः । स्वार्थे कप्रत्ययः । एवंभूतैः करपल्लवैः पाणिकिसलयैः उपलक्षितासु पुनः कथंभूतासु नवरोमराजिव-लिवल्गुमृदुप्रतनूदरैः नवानि नूतनानि सूक्ष्माणि कोमलानि इति यावत्,नवानि च तानि रोमाणि तनूरुहाणि च ‘तनूरुहं रोम लोम’ इत्यमरः नवरोम्णां राजिः पङ्क्तिः नवरोमराजिः ‘राजिः स्यात् पङ्क्तिरेखयोः’ इति विश्वः,नवरोमराजिश्च वलयश्च त्रिवलिनामकरेखा-विशेषाश्च नवरोमराजिवलयः नवरोमराजिवलिभिः वल्गूनि मनोहराणि नवरोमराजिवल्लि-वल्गूनि ‘वल्गु छागे मनोज्ञे च’ इति विश्वः,नवरोमराजिवलिवल्गूनि च तानि मृदूनि कोमलानि च तानि प्रतनूनि अतिसूक्ष्माणि च तानि उदराणि च नवरोमराजिवलि-वल्गुमृदुप्रतनूदराणि तैः उदरैः । नाभेः उपरि ऊर्ध्वरेखाकारसूक्ष्मरोमपङ्क्तिः रोमराजिः,वलयः तिस्रः,तत्रैव तिर्यक् रेखाविशेषः एवंभूतैः उदरैः उपलक्षितासु । कथंभूतैः उदरैः अतिमनाक् अत्यल्पं तरलैः पादचारेण गमनावसरे किञ्चित् चलैः इति भावः ।।३२।।",
  "11033": "कुचकुम्भेति ।। पुनः कथंभूतासु अनुपदं उरसि वक्षसि ‘उरो वत्सं च वक्षश्च’ इत्यमरः । अशनैः जवेन प्रतिलोडिताभिः गतिवशात् चलिताभिः । वरहार-राजिभिः उत वराः हाराः मुक्तावल्यः तेषां राजिभिश्च उपलक्षितासु । कथंभूताभिः वरहारराजिभिः कुचकुम्भपूर्णतरकान्तिसुधारसशेषबिन्दुविसरच्छविभिः कुचाः स्तना एव कुम्भाः कलशाः तेषु पूर्णतराः अतिशयेन पूर्णाः कान्तय एव सुधारसाः अमृतजलानि कुचकुम्भपूर्णतराश्च ते कान्तिसुधारसाश्च तथा तेषां शेषः तस्य बिन्दूनां विसरः समूहः ‘सन्दोहविसरव्रजाः’ इत्यमरः, ‘पीयूषं अमृतं सुधा’ इत्यमरः,। यद्वा विसरः प्रसरः विसर्पणमिति यावत् तद्वत् छविः कान्तिः यासां ताः तथोक्ताः ताभिः ‘भाश्छविद्युति-दीप्तयः’ इत्यमरः । कुचाख्यघटेषु कान्त्याख्यसुधामयजलेन अत्यन्तपूरितेषु सत्सु पुनः अवशिष्टस्यापि तत्रैव निक्षिप्तस्य अवकाशाभावोन उद्रिच्य बहिः निर्गतस्य कान्तिसुधाजलस्य बिन्दूनां समूहवत् प्रकाशमानाभिरिति भावः ।। ३३ ।।",
  "11034": "अपीति ।। पुनः कथंभूतासु लीलया क्रीडानिमित्तेन कुवलयोल्ल-सितैः क्रीडार्थं गृहीतैः कुवलयैः उत्पलैः ‘स्यादुत्पलं कुवलयं’ इत्यमरः । उल्लसितैः शोभमानैः करैः दक्षिणहस्तैः ‘बलिहस्तांशवः कराः’ इत्यमरः । सहचरीनिहितैः सहचरीषु सखीषु निहितैः सखिस्कन्धेषु स्थापितैः । अपरैः दक्षिणकरेभ्योऽन्यैः करैः वामकरैरपि उपलक्षितासु । पुनः कथंभूतासु चलकुण्डलोल्लसितगण्डयुगैः चलानि गतिवशात् चञ्चलानि च तानि कुण्डलानि कर्णभूषणानि च गण्डानां कपोलानां युगानि युग्मानि गण्डयुगानि युगं युग्मे कृतादिषु’ इत्यमरः । चलकुण्डलैः उल्लसितानि शोभितानि गण्डयुगानि येषां तानि तथोक्तानि तैः । शुचिस्मितकटाक्षरसैः शुचीनि निर्मलानि च तानि स्मितानि मन्दहासाश्च शुचिस्मितानि कटाक्षस्य अपाङ्गदर्शनस्य रसाः साराः कटाक्षरसाः ‘अपाङ्गनेत्रयोरन्तः कटाक्षोऽपाङ्गदर्शने’ इत्यमरः । शुचिस्मितानि च कटाक्षरसाश्च येषु तानि शुचिस्मितकटाक्षरसनानि तैः वदनैः मुखैः उपलक्षितासु ।। ३४ ।।",
  "11035": "एतादृशासु नारीषु प्रगतासु सतीषु तरुणाः निवृत्तमुखा भवन्ति इति अन्वयः ।। ३५ ।।",
  "11036": "अन्विति ।। स्वदयितैः स्वासां दयितैः भर्तृभिः अनुपालिताः कदानु इमा नार्यः आगमिष्यन्तीति प्रतीक्षिताः । कुचभारनताः कुचानां स्तनानां भारेण नताः प्रह्वीभूताः दयिताः नार्यः कथमपि कथंचित् महता प्रयासेनेति यावत्,उपेत्य पतिसामीप्यं प्राप्य पुनः पश्चात् तदवलम्बबलात् तेषां पतीनां अवलम्बः आश्रयः तस्य बलात् किल । शनकैः मन्दं ताः परमोपवनं परमं उत्तमं उपवनं उद्यानं विशन्ति प्रविशन्ति । स्तनभारनतत्वेन पतिभिस्सह शीघ्रं गन्तुं अशक्ताः पुरतो गच्छद्भिः स्वपतिभिः प्रतीक्षिता नार्यः पतिसामीप्यं प्राप्य तदनन्तरं पतिहस्तान् अवलम्ब्य शनैः ृङ्गारवनं प्रविशन्तीति भावः । किल इति अपरमार्थे । तत्र श्रमादिदोषाभावात् श्रमादिप्रदर्शनं तु लोकविडम्बनमिति ज्ञातव्यम् ।। ३६ ।।",
  "11037": "हसितेति ।। हसितप्रसूननिकरोरुभरप्रणमत्सुवर्णमणिसर्वतरून् प्रसूनानां पुष्पाणां निकराः समूहाः प्रसूननिकराः हसिताश्च ते प्रसूननिकराश्च हसित-प्रसूननिकराः उरुः अतिशयश्चासौ भरः भारश्च उरुभरः ‘भरोऽतिशयभारयोः’ इत्यमरः,हसितप्रसूननिकराणां उरुभरः तेन प्रणमन्तः नम्रीभावं भजन्तः सुवर्णं च मणयश्च सुवर्णमणयः सुवर्णमणीनां सर्वतरवः सुवर्णमणिमयवृक्षाः इत्यर्थः। हसितप्रसूननिकरोरु-भरप्रणमन्तश्च ते सुवर्णमणिसर्वतरवश्चेति तथोक्ताः तान् । उपगूहयन् आश्लिष्यन् पुष्पपरिमलं दधान इति यावत् । अनेन पवनस्य सौरभं उक्तम् । अमृतसिन्धुसखः अमृतस्य सुधायाः सिन्धू समुद्रौ अमृतसिन्ध्वोः सखा अमृतसिन्धुसखः अमृतसिन्धूपरि संचरन्निति यावत् ।अनेन पवनस्य शैत्यं उक्तं भवति । एवं सुरभिः शीतः पवनः मन्दवायुः कस्य प्राणिनः सुखं नैधयति न वर्धयति । सर्वेषामपि सुखं एधयत्येव । ‘एध वृद्धौ’ इत्यतो णिजन्तात् लट् परस्मैपदम्’ । ब्रह्मलोके सुधासमुद्रौ वर्तेते ‘अरश्च हि वैण्यश्चार्णवौ ब्रह्मलोके’ इति श्रुतेः । अरश्च वैण्यश्च सुधासमुद्रौ तत्रैव सर्वाभिमतप्रदौ द्वौ इति स्मृतिप्रमाणाच्च ।। ३७ ।।",
  "11038": "उपचारेति ।। इदं द्युवनं द्योः स्वर्गस्य वनं ‘सुरलोको द्यो दिवौ द्वे’ इत्यमरः । उपचारनन्दनं उपचारतः अमुख्यतः नन्दनं नन्दननामकं कुतः,यत् यस्मात् इदं द्युवनं जनं सर्वजनं नियमेन न नन्दयति न सुखयति । उपेन्द्रवनं उपेन्द्रस्य विष्णोः वनं वैकुण्ठगतं वनं परमेव मुख्यमेव नन्दनं नन्दननामकं कुतः,यत् यस्मात् इदं सकलं जनं सदा अभिनन्दयति । ‘टु नदि समृद्धौ इत्यतो लट् परस्मैपदम्’ । अयं श्लोकः प्रक्षिप्त इत्याहुः अत एव पूर्वटीकाकारैः न व्याख्यातः ।। ३८ ।।",
  "11039": "वरेति ।। वरपारिभद्रकसुकल्पतरुव्रजपारिजातहरिचन्दनवत् वराः उत्तमाश्च ते पारिभद्रकाः तन्नामकवृक्षाश्च वरपारिभद्रकाः ‘शक्रपादपः पारिभद्रकः’ इत्यमरः,पारिभद्रकः कश्चन देवतरुः ज्ञेयः,शोभनाश्च ते कल्पतरवः कल्पवृक्षाश्च तथोक्ताः,वरपारिभद्रकाश्च सुकल्पतरवश्च तेषां व्रजः समूहः वरपारिभद्रकसुकल्पतरुव्रजश्च पारिजाताः पारिजाताख्यवृक्षाश्च हरिचन्दनाः हरिचन्दनाख्यवृक्षाश्च तथोक्ताः,एते अस्मिन् सन्तीति वरपारिभद्रकसुकल्पकतरुव्रजपारिजातहरिचन्दनवत् । समादिपदताननगैः समिति आदिपदं प्रथमपदं येषां ते समादिपदाः समादिपदाश्च ते तानाश्च समादिपदतानाः सन्तानाः इत्यर्थः सन्तानाख्याश्च ते नगाः वृक्षाश्च तथोक्ताः तैः । ‘शैलवृक्षौ नगावगौ’ इत्यमरः । सहितं एते पञ्चापि देववृक्षाः । तदुक्तं अमरकोशे ‘पञ्चैते देवतरवो मन्दारः पारिजातकः । सन्तानः कल्पवृक्षश्च पुंसि वा हरिचन्दनम्’ । अमरकोशे मन्दारशब्देन पारिभद्रो ग्राह्यः, ‘पारिभद्रो निम्बतरुर्मन्दारः पारिजातकः’ इत्यमरकोशोक्तेः । मन्दारस्तु सुरद्रुमे पारिभद्रेऽर्कपर्णे च इति विश्वोक्तेश्च । एवं वृक्षसमूहोपेतं तत् वनं ऋतवः वसन्तादयः षट् ऋतवः परिभूषयन्ति अलं कुर्वन्ति । अहो वैकुण्ठवनं सर्वर्तुष्वपि नियमेन स्वस्वकालो-चितफलपुष्पादिभिः अलंकृतमेेवेति भावः । ‘परिपूर्वात् भूष अलङ्करणे इत्यतः लट् परस्मैपदम्’ ।। ३९ ।।",
  "11040": "भोगं क्रमेण प्रपञ्चयति ।। स्मितेत्यादिना ।। मधुमाधवौ मधुः चैत्रः माधवः वैशाखः मधुश्च माधवश्च मधुमाधवौ ‘स्याच्चैत्रे चैत्रिको मधुः वैशाखे माधवो राधः’ इत्यमरः । मासद्वयं वसन्तर्तुः मधुश्च माधवश्च वसन्तर्तुः इति श्रुतेः । मधुजित्प्रियान् मधुनामकं दैत्यं जयतीति मधुजित् मधुसूदनः तस्य प्रियान् भक्तान् प्रमदं सुखं ‘मुत्प्रीतिः प्रमदो हर्षः’ इत्यमरः । आनयतः ‘णीञ् प्रापणे’ इत्यस्मात् लट् परस्मैपदं आनयति आनयतः आनयन्ति’। ‘चैत्रवसन्तमधुद्रुमदैत्यविशेषेषु पुंसि मधुशब्दः’ इति रत्नमाला । कथंभूतौ मधुमाधवौ स्मितमाधवीकुसुमरम्यतरौ माधवीनां माधवीवृक्षाणां कुसुमानि पुष्पाणि स्मितानि विकसितानि च तानि माधवीकुसुमानि च तैः रम्यतरौ अतिशयेन रम्यौ अतिमनोहरौ इत्यर्थः । पुनः कथंभूतौ नवचम्पकादिकुसुमोल्लसितौ चम्पकं चम्पकपुष्पं आदिः येषां तानि चम्पकादीनि । चम्पकादीनि च तानि कुसुमानि पुष्पाणि च । नवानि च तानि चम्पकादिकुसुमानि च तैः उल्लसितौ शोभमानौ अत एव मधुपगीर्मधुरौ मधुपानां भ्रमराणां गीर्भिः स्वरैः मधुरौ मनोहरौ ‘मधुरं रसवत्स्वादुप्रियेषु’ इति विश्वः ।। ४० ।।",
  "11041": "नवेति ।। अभीष्टतमः अतिशयेन अभीष्टः अभीष्टतमः पतिः । शुचिसम्भवां शुचौ ग्रीष्मर्तौ ज्येष्ठाषाढमासयोः इति यावत्,सम्भवां जातां ‘शुचिः शुद्धेऽनुपहते ृङ्गाराषाढयोः सिते ग्रीष्मे हुतवहेऽपि स्यात्’ इति विश्वः । नवमल्लिकास्रजं नवा नूतना च सा मल्लिकानां पुष्पाणां स्रक् माला च नवमल्लिकास्रक् ताम् । न कुशलेति किल ‘‘हे रमणि त्वं शिरसि मालां सम्यक् बद्धुं न जानासीति’’ स्वप्रणयिनीं प्रत्युक्त्वा किल । प्रणयिनीशिरसि प्रणयिन्याः प्रियायाः शिरसि कबर्यां इति यावत् । कलयन् बध्नन् उरसा स्ववक्षसा ‘उरस्तु वक्षसि श्रेष्ठः’ इति रत्नमाला । उरुकुचौ उरू स्थूलौ च तौ कुचौ । प्रतिघट्टयति दृढं ताडयति ‘घट्ट ताडने इत्यतो लट् परस्मैपदम्’ । अयं भावः मल्लिकाकुसुममालां कबर्यां बद्धुं उद्यतां रमणीं प्रेक्ष्य रमणः ‘‘हे रमणि त्वं बद्धुं न वेत्सि’’ इति वदन् मालां आदाय तस्याः अभिमुखं स्थित्वा स्वतः कबर्यां स्वहस्ताभ्यां बध्नन् बन्धनव्याजेन स्ववक्षसा तस्याः स्थूलकुचौ आश्लिषतीति ।। ४१ ।।",
  "11042": "मधुरेति ।। मधुरस्वराः मधुरः श्रोत्रेन्द्रियप्रियः स्वरः ध्वनिः येषां ते मधुरस्वराः । शिखिनः मयूराः ‘शिखावलः शिखी केकी’ इत्यमरः । जलदर्तुलक्ष्म-निजनृत्तमहे जलं ददातीति जलदः स चासौ ऋतुश्च जलदर्तोः वर्षर्तोः लक्ष्म लक्षणं चिह्नं ‘चिह्नं लक्ष्म च लक्षणं’ इत्यमरः,निजं च तत् नृत्तं नर्तनं च जलदर्तुलक्ष्म च तत् निजनृत्तं च तदात्मकश्चासौ महः उत्सवश्च जलदर्तुलक्ष्मनिजनृत्तमहः तस्मिन् ‘मह उद्धव उत्सवः’ इत्यमरः । सहस्रदृशं सहस्रं दृशः चक्षूंषि यस्य स तथोक्तः तम् । सहस्राक्षं इन्द्रं अनुयान्ति हि अनुकुर्वन्ति हि । कथंभूतास्सन्तः,ततपतत्रततिप्रकटान्तपङ्क्तिधृतनेत्ररुचः ततानि विस्तृतानि छत्रायितानि इति यावत्,पतत्राणि पक्षाः बर्हाणि ‘गरुत्पक्षच्छदाः पत्रं पतत्रं च तनूरुहं’ इत्यमरः,ततानि च तानि पतत्राणि च तेषां ततयः समूहाः तासु प्रकटाः प्रकटं दृश्यमानाः,अन्तानां बर्हाग्रे विद्यमानानां वर्तुलाकाराणां पङ्क्तयः आवलयः अन्तपङ्क्तयः ततपतत्रततिप्रकटाश्च ता अन्तपङ्क्तयश्च तासु धृता नेत्राणां रुक् कान्तिः यैः ते तथोक्तास्सन्तः । अयं भावः वर्षर्तौ मेघध्वनिं श्रुत्वा मयूराः मधुरस्वरं कुर्वन्तः सन्तः नृत्यन्तीति सिद्धं मयूरनर्तनं वर्षर्तोः लक्षणम् । नर्तनसमये च बर्हाणि आविष्कुर्वन्ति । तदग्रेषु नयनसदृशानि वर्तुलानि प्रकटीभवन्ति । तैश्च सहस्रनेत्र इव प्रतीयन्ते इति ।। ४२ ।।",
  "11043": "शरदेति ।। जनः मुक्तजनः । शरदा शरदर्तुना प्रियया स्वरमण्या च रमते क्रीडति । ‘रमु क्रीडायां इत्यतो लट् आत्मनेपदं रमते रमेते रमन्ते’ । कथंभूतया शरदा,उल्लसत्कुवलयेक्षणया उल्लसन्ति विकसितानि च तानि कुवलयानि उत्पलानि च तान्येव ईक्षणानि चक्षूंषि यस्याः सा तथोक्ता तया ‘स्यादुत्पलं कुवलयं’ इत्यमरः । विकचारविन्दरुचिराननया विकचानि च तानि अरविन्दानि पद्मानि च तान्येव रुचिरं मनोहरं आननं मुखं यस्याः सा तथोक्ता तया । शोभनशुकस्वनया शोभनः श्राव्यः शुकानां कीराणां शुकपक्षिणां स्वन एव स्वनो यस्याः सा तथोक्ता तया ‘कीरशुकौ समौ’ इत्यमरः । मुखरहंसकया मुखराः कूजन्तः हंसाः हंसपक्षिणः यस्यां सा तथोक्ता तया । स्वार्थे कप्रत्ययः । ‘हंसास्तु स्वेतगरुतः’ इत्यमरः । कथंभूतया प्रियया च उल्लसत्कुवलयेक्षणया उल्लसत् कुवलयवत् ईक्षणं यस्याः सा तया विकचारविन्दरुचिराननया विकचारविन्दवत् रुचिरं आननं यस्याः सा तया । शोभनशुकस्वनया शुकस्य स्वनवत् स्वनो यस्याः सा तया। मुखरहंसकया मुखरः क्वणन् हंसकः पादकटकः यस्याः सा तया‘हंसकः पादकटकः’ इत्यमरः ।। ४३ ।।",
  "11044": "अभिनन्दयन्निति ।। फलिनीकुलं फलिनी नाम कश्चिद्गुल्मविशेषः फलिन्याः कुलं समूहम् । कुसुमयन् पुष्पितं कुर्वन् शिशिरः शिशिरऋतुः । फुल्लनवकुन्दरुचा फुल्लानि विकसितानि च तानि नवानि नूतनानि च तानि कुन्दानि कुन्दपुष्पाणि च तेषां रुचा कान्त्या हसतीव हासं करोतीव कुन्दपुष्पाणां धवलत्वात् धवलहासयोः साम्यात् धवलकुन्दपुष्पविकासं दृष्ट्वा हास इत्युत्प्रेक्षेति भावः । अनेन शिशिरऋतुकार्यं वेत्तव्यम् । कथंभूतः शिशिरः स्फटिकाचलच्छलहिमाधिकृतं स्फटिकः स्फटिकमयश्चासौ अचलः पर्वतश्च ‘अचलशैलशिलोच्चयाः’ इत्यमरः,तस्य छलेन व्याजेन ‘छलन्तु छलिते व्याजे’ इति विश्वः,स्फटिकाचलवत् शुभ्रेणेति भावः । हिमेन नीहारेण अधिकृतं व्याप्तं ‘अवश्यायस्तु नीहारस्तुषारस्तुहिनं हिमं’ इत्यमरः । अनेन स्फटिकाचलवत् शुभ्रबहुहिमवत्वं हिमऋतोः लक्षणं उक्तं भवति । एतादृशं हिमऋतुं अभिनन्दयन् सुखयन् । पुनः कथंभूतः सुसखा हिमर्तोः अत्यन्तं सुहृत् तत्कार्यहिमकरणे सहकारित्वात् इति भावः । अनेन हिमर्तुशिशिरर्तुद्वयकार्यं उक्तं वेत्तव्यम् । हिमऋतुरित्यत्र ऋत्यक इति पाक्षिकः प्रकृतिभावः ।सुसखेत्यत्र ‘राजाहः सखिभ्यष्टच्’ इत्यस्य ‘न पूजनात्’ इति अपवादात् न\nटच् इति ज्ञातव्यम् ।। ४४ ।।",
  "11045": "हिमेति ।। इह वैकुण्ठे ऋतुगणः षडृतूनां समूहः । विमुक्तिमतां विमुक्तिः मोक्षो येषां अस्तीति विमुक्तिमन्तः तेषां मुक्तानां हिमशीतवर्षपरितापपुरस्सरदोषमूलं हिमं तुषारः ‘तुषारस्तुहिनं हिमं’ इत्यमरः,शीतं शीतगुणः,वर्षं वृष्टिः,परितापः आतपबाधा । हिमं च शीतं च वर्षं च परितापश्च हिमशीतवर्षपरितापाः एते एव पुरस्सराः आदयो येषां ते तथोक्ताः । एवंभूताश्च ते दोषाश्च तेषां मूलं कारणं न भवति । ऋतुगणः स्वस्वकार्यहिमादिकारी न भवति इत्यर्थः । किन्तु नित्यं प्रियमेव साधयति करोति । ‘राध साध संसिद्धौ इत्यतो लट् परस्मैपदम्’ । इति अस्मात् कारणात् सः ऋतुगणः विमुक्तिमान् निर्दोषत्वात् इति भावः । अहो आश्चर्यं भगवल्लोकमाहात्म्यम् ।। ४५ ।।",
  "11046": "अमृतेति ।। तत्र वैकुण्ठे जनता जनानां समूहो जनता। अविधिबन्धवशापि एवं कर्म कुर्यादेवेति श्रौतस्मार्तकर्मनिर्बन्धो विधिः तेन बन्धः बन्धनं तस्य वशा अधीना विधिबन्धवशा सा न भवतीति अविधिबन्धवशा । कर्माद्यकरणे प्रत्यवायरहितापि इति भावः । उपभोक्तुं आत्मनः उपभोगार्थं अमृतस्रगुत्तमफलप्रसवान् अमृतं च स्रक् माला च उत्तमफलानि च प्रसवाः पुष्पाणि च तथोक्ताः तान् ‘स्यादपत्ये फले पुष्पे प्रसवो गर्भमोचने’ इत्यमरः । अमृताय नित्यमुक्ताय हरये अर्पयति समर्पयति। ‘ऋ गतावित्यतो णिजन्ताल्लट् परस्मैपदम्’ । मुक्तो जनः,कर्म कर्तव्यमेवेति निर्बन्धा-भावेऽपि अमृतादिकं सर्वं स्वभोग्यं हरये समप्यर्ैैव भुङ्क्ते इत्यर्थः । इदं तत्स्वभाव इत्याह-प्रकृतिमिति।। सकलोऽपि सर्वजनोऽपि सदा प्रकृतिं स्वभावं प्रयाति अनुवर्तते । भगवति सर्वसमर्पणस्य मुक्तस्वभावत्वात् तत्सर्वं युज्यते इति भावः ।। ४६ ।।",
  "11047": "प्रमदेति ।। प्रमदातिरेकं प्रमदस्य सुखस्य अतिरेकं आधिक्यं उपयातवता उपवने ृङ्गारवने चरता सकान्तततिना कान्तानां पतीनां ततिः समूहः तया सहितेन प्रमदागणेन स्त्रीणां समूहेन ‘प्रमदा मानिनी कान्ता’ इत्यमरः । सततं निरन्तरं मधुजिच्चरितं मधुं जयतीति मधुजित् तस्य हरेः चरितं चरित्रं मधुरं श्रोत्रसुखं यथा स्यात् तथा उपगीयते स्म । ‘गै शब्दे इत्यतः कर्मणि लट् आत्मनेपदम्’ । स्त्रीसमूहः स्वस्वपतिभिस्सह वने सञ्चरन् सन् सुखोद्रेकात् हरिचरितं नित्यं गायति इति भावः ।।४७।।",
  "11048": "ललना इति ।। प्रवराः उत्तमाः ललनाः नार्यः ‘ललना च नितम्बिनी’ इत्यमरः । अभिवरं वरान् पतीन् अभीति अभिवरं स्वभर्त्राभिमुख्येन इत्यर्थः । ललन्ति नृत्यन्ति । ‘लल विलासे इति धातोः लट् परस्मैपदम्’ । ललिताः अतिकोमलाः पराः अन्याः नार्यः कुसुमानि पुष्पाणि लुनन्ति छिन्दन्ति । ‘लूञ् छेदने इत्यतो लट् परस्मैपदम्’ । इतराः अन्याः स्त्रियः स्रजः मालाः विरचयन्ति बध्नन्ति । काश्चन काः अपि स्त्रियः पतीन् नो अनुरञ्जयन्ति इति न किन्तु अनुरञ्जयन्त्येव इत्यर्थः । ‘रञ्ज् रागे लट् परस्मैपदम्’ ।। ४८ ।।",
  "11049": "वनेति ।। विविधया नानाविधया वनलीलया वनक्रीडया मुदिताः सन्तुष्टाः तरुणाः युवानः पुरुषाः सुलतालयेषु शोभनेषु लतानां वल्लीनां आलयेषु गृहेषु ‘वल्ली तु व्रततिर्लता’ इत्यमरः । घनस्तननताः घनाः निबिडाश्च ते स्तनाः कुचाश्च घनस्तनाः तैः नताः प्रह्वाः तरुणीः युवतीः परिरभ्य आलिङ्ग्य रतिं सुरतक्रीडां दधति कुर्वन्ति । कथंभूताः तरुणाः,वदनारविन्दमधुपाः तरुणीनां वदनान्येव अरविन्दानि पद्मानि वदनारविन्दानि तेषां मधु पुष्परसं मकरन्दं इत्यर्थः,पिबन्तीति वदनारविन्दमधुपाः ‘मधु क्षौद्रे जले क्षीरे मद्ये पुष्परसेऽपि च’ इति विश्वः । तरुणाः वनेषु स्त्रीभिः सह तत्र संचारेण नानाविधक्रीडां कृत्वा लतागृहेषु स्तनभारनताः तरुणीः आलिङ्ग्य मुखचुम्बनं कुर्वन्तः सन्तः सुरतक्रीडां कुर्वन्तीति भावः । ‘डु धाञ् धारणपोषणयोरिति धातोः लट् परस्मैपदं दधाति धत्तः दधति’ ।। ४९ ।।",
  "11050": "रसिका इति ।। रसिकाः विलासिन्यो नार्यः । ततः पूर्वोक्तप्रकारेण वनक्रीडानन्तरम् । रुतनूपुरानुकृतसारसकाः रुताः क्वणन्तश्च ते नूपुराः मञ्जीराः पादभूषणानि ‘मञ्जीरो नूपुरोऽस्त्रियां’ इत्यमरः तैः अनुकृताः विडम्बिताः सारसाः जलकुक्कुटाख्यपक्षिविशेषाः याभिः ताः तथोक्ताः । ‘सारसा जलकुक्कुटाः’ इत्यभिधानम् । एवंभूताः सत्यः धवैः पतिभिः ‘धवः प्रियः पतिर्भर्ता’ इत्यमरः । साकं सह ‘साकं सत्रा समं सह’ इत्यमरः । सुधाप्सु सुधाः अमृतमयाः आपः जलानि यासु तासु सुधाप्सु समासान्तविधेः अनित्यत्वात् सुधाप्सु इति साधु । सरसीषु सरस्सु ‘कासारः सरसी सरः’ इत्यमरः । अवगाह्य प्रविश्य विहरन्ति क्रीडन्ति । ‘वि पूर्वात् हृञ् हरणे इत्यतो लट् परस्मैपदम्’ । कथंभूताः सत्यः जलमड्डुकोत्सवहसद्वदनाः जलेषु मड्डुकः हस्ताभ्यां ताडनं तल्लक्षणे उत्सवे हसन्ति हासयुक्तानि वदनानि यासां ताः तथोक्ताः । वनक्रीडानन्तरं नार्यः ध्वनिविशेषकारिभिः सारसपक्षिभिरिव प्रतीयमाननूपुराख्यपादभूषणैः युताः सत्यः पतिभिः सह सरोवरसमीपं गत्वा अमृतमयोदकेषु सरोवरेषु प्रविश्य हस्ताभ्यां जलताडनं कृत्वा हसन्त्यः सत्यः क्रीडन्ति इति भावः ।। ५० ।।",
  "11051": "विविधा इति ।। महिलाः ‘वनिता महिला’ इत्यमरः सलिले जले विविधाः विचित्राः विहृतीः क्रीडाः विधाय कृत्वा अथ जलक्रीडानन्तरं विकटेषु सुन्दरेषु ‘विकटः सुन्दरे प्रोक्तः’ इत्यमरः,विद्रुमतटेषु प्रवालानां तटेषु विद्रुमखचिततीरेषु इत्यर्थः । ‘प्रवालं विद्रुमोऽस्त्रियां’ इत्यमरः । गताः स्थिताः सत्यः सखीकरगतं सखीनां सहचरीणां करेषु गतं विद्यमानं सुरभिं घ्राणतर्पणं घ्राणेन्द्रियप्रियपरिमलोपेतं इति भावः । ‘सुरभिर्घ्राणतर्पणं’ इत्यमरः,। सुवर्णं शोभनः वर्णः कान्तिः यस्य सः तथोक्तः तं ‘वर्णो द्विजादौ शुक्लादौ’ इत्यमरः । वर्णकं शरीरविलेपनद्रव्यं अङ्गरागं ‘गात्रानुलेपनी वर्ती वर्णकोऽस्त्री विलेपनं’ इत्यमरः । आददते प्रतिगृह्णन्ति ‘आङ् पूर्वात् दद दाने इत्यतो लट् आत्मनेपदं आदत्ते आददाते आददते’ जलक्रीडानन्तरं तीरमागत्य शरीरं अङ्गरागेण विलेपयन्ति नार्यः इति भावः ।। ५१ ।।",
  "11052": "जघनेति ।। मिथः अन्योन्यं परस्परं इत्यर्थः । घटितैः सम्बद्धैः अब्जदृशां अब्जवत् कमलवत् दृशौ लोचने यासां ताः अब्जदृशः तासां स्त्रीणां जघनांशुकैः जघनानि च अंशुकानि च तैः इति द्वन्द्वः,जघनैः कटिपुरोभागैः ‘पश्चान्नितम्बः स्त्री कट्याः क्लीबेतु जघनं पुरः’ इत्यमरः,कटिभिः इत्यर्थः अंशुकैः वस्त्रैः ‘वस्त्रमाच्छादनं वासश्चैलं वसनमंशुकं’ इत्यमरः । अवयवाभरणैः अवयवैः कर्णहस्ताद्यवयवैः आभरणैः कुण्डलकटकाद्यैः तत्तद्योग्यभूषणैः अवायवाश्च आभरणानि च इति विग्रहः । कुचकुङ्कमैः कुचैः स्तनैः कुङ्कुमैः कुङ्कुमाख्यलेपनद्रव्यैः कचमाल्यवरैः कचैः केशैः माल्यवरैः पुष्पमालोत्तमैः ‘माल्यं मालास्रजौ मूधर्ि्न’ इत्यमरः,कचाश्च माल्यवराणि च इति विग्रहः । नयनाञ्जनैरपि नयनैः लोचनैः अञ्जनैः कज्जलैः अलं सम्यक् अलङ्कृतिः अलङ्करणं क्रियते जघनाद्यवयवसम्बन्धात् वस्त्रादीनां वस्त्राभरणादिसम्बन्धात् जघनादीनां इति परस्परा-लङ्कारोऽभूत् इति भावः ।। ५२ ।।",
  "11053": "तन्विति ।। तनुमध्यमाः तनु कृशं मध्यमं यासां ताः तथोक्ताः ‘मध्यमं चावलग्नं च’ इत्यमरः । ‘तनुः काये कृशेऽल्पेऽपि’ इति विश्वः । नार्यः निजगृहाणि निजानि च तानि गृहाणि मन्दिराणि च निजगृहाणि गताः प्राप्तवत्यः सत्यः असमैः समा न भवन्तीति असमाः तैः स्वापेक्षया उत्तमैः,भार्यापेक्षया भर्तुः उत्तमत्वात् इति भावः । आत्मनां स्वासां असुसमैः असुभिः प्राणैः समैः प्राणप्रियैः इत्यर्थः । ‘पुंसि भूम्नयसवः प्राणाः’ इत्यमरः । पतिभिः समं सह महारजतरत्नमयैः महारजतं काञ्चनं च रत्नानि च तदात्मकानि महारजतरत्नमयानि तैः रत्नखचितसुवर्णात्मकैः इत्यर्थः । ‘महारजतकाञ्चने’ इत्यमरः । चषकैः पानपात्रैः ‘चषकोऽस्त्री पानपात्रं’ इत्यमरः । अमृतं पिबन्ति ‘पा पाने इत्यतो लट् परस्मैपदम्’ कथंभूतं अमृतं,भविभिः भवः संसारो एषां अस्तीति भविनः तैः संसारिभिः ‘भवः ससारसम्प्राप्तिः’ इति विश्वः । असुलभं सुलभं न भवतीति असुलभं अलभ्यं इत्यर्थः । नार्यः नानाविधक्रीडानन्तरं गृहमुपेत्य पतिभिः सह अमृतं पिबन्ति इति भावः ।। ५३ ।।",
  "11054": "मृद्विति ।। अञ्चितदृशः अञ्चिताः कज्जलेन अलङ्कृताः दृशः नेत्राणि यासां ताः तथोक्ताः नार्यः अनुरागवतां अनुरागः सुखेच्छा येषां अस्तीति अनुरागवन्तः तेषां भर्तॄणां मृदुकम्रशय्यं मृद्वी कोमला कम्रा मनोहरा शय्या कशिपुः आस्तरणं इति यावत्,यस्मिन् सः मृदुकम्रशय्यः तं ‘कान्तं च कमनं कम्रं कमनीयं मनोरमं’ इति धनञ्जयः । मणिमञ्चं मणिमयश्चासौ मञ्चश्च तं शयनं ‘मञ्चपर्यङ्कपल्यङ्काः खट्वया समाः’ इत्यमरः । अवसरे सम्भोगावसरे पतिचोदिताः मञ्चारोहणाय पतिभिः स्वरमणैः चोदिताः त्वं मञ्चं अधिरोह इति प्रेरिताः अपि शनैः मन्दं अधिरुहन्ति उपरि गच्छन्ति । ‘अधि पूर्वात् रुह बीजजन्मनि प्रादुर्भावे च इत्यस्मात् लट् परस्मैपदम् । रोहति रुहतः रुहन्ति’ । शनैः इत्यनेन नयो दर्शितः स च सर्वाधिकगुण एव इत्याह विनय इति ।। विनयो हि सर्वरसं सर्वश्चासौ रसः ृङ्गारादिरसश्च तं ‘ृङ्गारादौ विषे वीर्ये गुणे रागे द्रवे रसः’ इत्यमरः । भूषयति अलङ्करोति सर्वृङ्गारादिरसानां विनय एव भूषणं इति भावः । ‘भूष अलङ्करणे इत्यतो लट् परस्मैपदम्’ ।। ५४ ।।",
  "11055": "अभीति ।। सकुसुमां कुसुमैः प्रसूनैः सहितां ‘प्रसूनं कुसुमं सुमं’ इत्यमरः कबरीं केशवेशं बध्नती किल बन्धनव्याजवतीति भावः । अभिकान्तं कान्तं अभि अभिकान्तं पत्युः अभिमुखेन स्थिता सती उन्नमितकान्तकुचा उन्नमितौ ऊर्ध्वमुखीकृतौ कान्तौ मनोहरौ कुचौ स्तनौ यया सा तथोक्ता । सुलक्ष्यभुजमूलवलिः कराभ्यां स्वकबरीबन्धनसमये सु स्पष्टं लक्ष्या पत्या दृश्यमाना भुजयोः बाह्वोः मूले कक्षौ तयोः वलिः रेखा यस्याः सा तथोक्ता ‘बाहुमूले उभे कक्षौ’ इत्यमरः । परिरभ्यते आश्लिष्यते । ‘परि पूर्वात् रभ राभस्ये इत्यतः कर्मणि लडात्मनेपदम्’ । किल इत्यनेन नार्याः कबरीबन्धने तात्पर्यं नास्ति किन्तु पुष्पमालया सह कबरीबन्धनव्याजेन पत्युरभिमुखेन उन्नमितमनोहरकुचप्रदर्शने कक्षमूलरेखाप्रदर्शने च तात्पर्यं सूचितं भवति । तत्प्रदर्शनस्य पत्युः कामोद्रेककारणत्वात् अत एव अतिरागादालिङ्गनम् ।। ५५ ।।",
  "11056": "पृथ्विति ।। अत्र भगवल्लोके सुखी सुखमस्यास्तीति सुखी,कः को वा रमणः पतिः रमणीं भार्यां न रमयेत् न सुखयेत् सर्वोऽपि रमयेदेव । किं कृत्वा पृथुवृत्ततुङ्गकठिणोरसिजद्वयवारितायतनिजान्तरयोः पृथु स्थूलौ वृत्तौ वर्तुलौ ‘वर्तुलं निस्तुलं वृत्तं’ इत्यमरः,तुङ्गौ उन्नतौ कठिनौ निबिडौ उरसिजौ वक्षोजौ स्तनौ । पृथू च तौ वृत्तौ च तौ तुङ्गौ च तौ कठिणौ च तौ उरसिजौ च इति कर्मधारयः,तयोः द्वयं तेन वारितं निवारितं निजं च तत् अन्तरं भुजयोः मध्यं च निजान्तरम् । आयतं विस्तीर्णं च तत् निजान्तरं च आयतनिजान्तरं विस्तीर्णवक्षः इत्यर्थः,द्वयवारितं आयतनिजान्तरं ययोः तौ तथोक्तौ तयोः ‘अन्तरन्तु परीधाने भेदे रन्ध्रावकाशयोः आत्मान्तर्धिविनात्मीयबहिर्मध्याव-धिष्वपि’ इति विश्वः । भुजयोः युगेन परिरभ्य आलिङ्ग्येति भुजाभ्यां स्त्रियः आलिङ्गने कृते स्तनयोः स्थूलत्वात् उन्नतत्वात् कठिनत्वात् पतिवक्षसः स्त्रीवक्षसश्च सम्यक् संश्लेषो न भवतीति भावः । स्तनसौन्दर्यं वर्णितं भवति । ‘रमु क्रीडायां लिङ् परस्मैपदम्’ ।। ५६ ।।",
  "11057": "स्मितेति ।। प्रियतमः अतिशयेन प्रियः प्रियतमः पतिः स्मितफुल्लं स्मितेन मन्दहासेन फुल्लं विकसितं उल्लसितचिल्लि उल्लसितौ प्रकाशमानौ चिल्ली कपोलौ यस्मिन् तथोक्तम् । लसन्मणिकुण्डलं लसती देदीप्यमाने मणिकुण्डले मणिखचितकुण्डले यस्मिन् तत् तथोक्तम् । मृदुकटाक्षपटु मृदुः कोमलः शान्त इत्यर्थः,कटाक्षः अपाङ्गदर्शनं मृदुश्चासौ कटाक्षश्च तस्मिन् पटु चतुरं ‘अपाङ्को नेत्रयोः अन्तः कटाक्षोऽपाङ्गदर्शने’ इत्यमरः । सुतनोः प्रियायाः वदनं निभृतः एकाग्रचित्तस्सन् सुचिरं बहुकालं निरीक्ष्य अवलोक्य प्रतिचुम्बति ‘चुबि वक्त्रसंयोगे इत्यतो लट् परस्मैपदम्’ ।। ५७ ।।",
  "11058": "नतमिति ।। सुदृशः सुलोचनायाः स्त्रियाः परिरम्भसम्भृतमुदा परिरम्भेण आलिङ्गनेन संभृता पूर्णा मुत् सन्तोषः यस्य सः परिरम्भसम्भृतमुत् तेन ‘परिरम्भः परिष्वङ्गः संश्लेष उपगूहनं’ इत्यमरः । तरुणेन रमणेन नतं लज्जया किञ्चित् अवाङ्मुखं मुखचन्द्रमसं मुखमेव चन्द्रमाः चन्द्रः तं ‘हिमांशुश्चन्द्रमाश्चन्द्रः’ इत्यमरः । उन्नमय्य स्वकरेण उद्धृत्य मधुराधरामृतरसं अधरः अधरोष्ठः ‘ओष्ठाधरौ तु रदनच्छदौ दशनवाससी’ इत्यमरः,तस्मिन् विद्यमानश्चासौ अमृतरसश्च मधुरः स्वादुश्चासौ अधरामृतरसश्च इति तथोक्तः तम् । मधुररसवत् स्वादु प्रियं इत्यर्थः । पिबता पानं कुर्वता चिरं बहुकालं नोपरम्यते न विरम्यते । ‘उपपूर्वात् रमु क्रीडायां इत्यतो भावे लट्’ ।।५८।।",
  "11059": "सुरतेति ।। अथ सुरतकाले इष्टतमः अतिशयेन इष्टः इष्टतमः पतिः सुरतोत्सवोत्सुकतया सुरतोत्सवे रतिलक्षणोत्सवे उत्सुकः उत्कण्ठावान् उत्सुकस्य भावः उत्सुकता तया । औत्सुक्येन इत्यर्थः । निवसनग्रहणे निवसनस्य भार्यायाः नितम्बपरिवीतवस्त्रस्य ग्रहणे नितम्बात् अपसारयितुं स्वीकारे करपल्लवं पाणिलक्षणकिसलयं त्वरयन् वेगयुक्तं कुर्वन् सन् । आयतदृशः आयते विशाले दृशौ नेत्रे यस्याः सा आयतदृक् तस्याः । कररुद्धं करेण निरुद्धं करपल्लवं सहसा बलेन ‘सहो बले ज्योतिषि मार्गशीर्षे’ इति विश्वः । द्विगुणं द्वौ गुणौ यस्मिन् कर्मणि यथा स्यात् तथेति क्रियाविशेषणम् । पूर्ववेगापेक्षया द्विगुणितवेगेन इत्यर्थः । त्वरयति वेगयुक्तं करोति । ‘ञि त्वरा सम्भ्रमे णिजन्तात् लट् परस्मैपदम्’ ।। ५९ ।।",
  "11060": "रभसेति ।। रभसा संरम्भेण रागोद्रेकेण इति यावत् । यद्वा रभसा हर्षेण ‘रभसो वेगहर्षयोः’ इति विश्वः । अवपातितपृथूरसिजः अवपातितौ अधोमुखीकृतौ पृथू स्थूलौ उरसिजौ स्तनौ येन स तथोक्तः । परिरभ्य आश्लिष्य । तत्क्षणवियाततरः अतिशयेन वियातः वियाततरः अतिधृष्टः ‘धृष्टे धृष्णुर्वियातश्च’ इत्यमरः,तत्क्षणे स्वकर्तृकक्रीडाकाले वियाततरः तत्क्षणवियाततरः । मणितादिसौरतवितानपटुः रतिकाले जायमानः ध्वनिविशेषः मणितशब्देन उच्यते ‘मणितं रतिकूजितं’ इत्यमरः । मणितं आदिः यस्य सः मणितादिः सुरतस्य क्रीडायाः सम्बन्धी व्यापारः सौरतः मणितादिश्चासौ सौरतश्च मणितादिसौरतः तस्य विताने विस्तारे पटुः चतुरः ‘क्रतुविस्तारयोरस्त्री\nवितानं त्रिषु तुच्छके’ इत्यमरः । एवंभूतः युवितिसङ्घ उत तरुणीगणोऽपि अमून् स्वरमणान् रमयति क्रीडयति । अनेन श्लोकेन रमणीकर्तृक उपरिसुरतलक्षणक्रीडाविशेषो वर्णितः\nइति ज्ञातव्यम् ।। ६० ।।",
  "11061": "अतीति ।। अलौकिकगुणाः अलौकिकाः इतरलोकविलक्षणाः गुणाः यासां ताः तथोक्ताः ललनाः नार्यः,अतिलौकिकान् भगवदितरलोके विद्यमानाः लौकिकाः तद्भिन्नाः अतिलौकिकाः तान् रमयतः स्वाः रमयतः रमणान् पतीन् रमयन्ति । स्त्रीपुरुषाः अन्योन्यं रमयन्तीति भावः । अनुरूपरूपं परस्परं अनुकूलभूतम् । अतिलोक-सुखं अतिलोकं वैकुण्ठेतरलोकसुखं अतिक्रम्य विद्यमानं सुखं यस्मिन् तत् तथोक्तं अलौकिकं स्वयं च लोकविलक्षणं तत् निधुवनं मैथुनमित्यर्थः लसति शोभते ‘लस श्लेषणक्रीडनयोः,दीप्तौ इत्यतो लट् परस्मैपदं’ ‘मैथुनं निधुवनं रतं’ इत्यमरः ।। ६१ ।।",
  "11062": "अलौकिकत्वमेव स्पष्टयति ।। नेति ।। समस्तदोषरहिते समस्ताश्च ते दोषाश्च तैः रहिते पदे स्थाने भगवल्लोके इत्यर्थः ‘पदं व्यवसितत्राणस्थानलक्ष्माङ्घ्रिवस्तुषु’ इत्यमरः रतिः सुरतरूपक्रीडा श्रमादिखचिता श्रमः आयासः आदिः येषां ते श्रमादयः आदिपदात्तज्जन्यस्वेददौर्गन्ध्यादि ग्राह्यम् । श्रमादिभिः दोषैः खचिता सम्बद्धा नियमात् सर्वथा न भवति । वधूवरयोः वधू भार्या च वरः पतिश्च वधूवरौ तयोः दम्पत्योः ‘क्षेत्रं कलत्रं च वधूः’ इत्यमरः विरहव्यथापि न । प्रतिकामिनीप्रणयतः प्रतिकामिन्यां सपत्न््नयां प्रणयतः पत्युः पक्षपातात् कलहः पतिः सपत्नीस्नेहं करोतीति कोपेन कलहोऽपि न भवति । इदमुक्तं प्रमेयं श्रुत्यादिसिद्धं इत्याह हिशब्देन ।। ६२ ।।",
  "11063": "सुखेति ।। हरिधामि्न हरेः धामि्न स्थाने वैकुण्ठे ‘धाम देहे गृहे रश्मौ स्थाने जन्मप्रभावयोः’ इति विश्वः । दम्पतिगणस्य जाया च पतिश्च दम्पती ‘दम्पती जम्पती जायापती भार्यापती च तौ’ इत्यमरः दम्पत्योः गणः समूहः तस्य वपुषां शरीराणां बहिरन्तरपि सुरभित्वमेव सुगन्धित्वमेव ‘सुरभिर्घ्राणतर्पणः’ इत्यमरः । कुतः सुखसंविदात्म-कतया सुखं च संवित् ज्ञानं च ‘प्रेक्षोपलब्धिश्चित्संवित्’ इत्यमरः सुखसंविदोः आत्मा स्वरूपं येषां तानि तथोक्तानि तेषां भावः सुखसंविदात्मकता तया अप्राकृतस्वरूपत्वात् इति भावः । ततः तस्मात्कारणात् सुरतं मुक्तरतिः मुनिभिरपि ज्ञानिभिः ब्रह्मादिभिरपि मान्यते ननु श्लाघ्यते हि ‘मान पूजायां इत्यतः कर्मणि लट् आत्मनेपदम्’ ।। ६३ ।।",
  "11064": "ृणुतेति ।। सकलस्य सर्वस्य मुक्तनिकरस्य मुक्तानां वृन्दस्य दृशां नयनानां विषयमपि गोचरमपि ृणुत आकर्णयत ‘श्रु श्रवणे इत्यतः लोट् परस्मैपदं ृणु ृणुतं ृणुत’ कथंभूतम् । अलोकविषयं लोकानां इतरलोकानां विषयः चक्षुरिन्द्रियगोचरः स न भवतीति अलोकविषयः तं ‘विषयः स्यादिन्द्रियार्थे देशे जनपदेऽपि च’ इति विश्वः संसारिणां नयनागोचरं मुक्तनिकरस्यैव चक्षुर्विषयं आदरेण ृणुत इति भावः मुक्तनिकर-दृग्विषयभूतं किमित्यपेक्षेयामाह इन्दिरायाः लक्ष्म्याः पतिः नारायणः अमन्दरसं अमन्दः परिपूर्णः रसः ृङ्गारबलवीर्याद्यनन्तगुणसमुदायो यस्य तत् तथोक्तं ‘ृङ्गारादौ बले वीर्ये गुणे रागे द्रवे रसः’ इत्यमरः सुन्दरं दर्शनीयं वपुः स्वदेहं अनिशं सततं प्रकटयति ननु स्पष्टं दर्शयत्येव ‘प्रश्नावधारणानुज्ञानुनयामन्त्रणे ननु’ इत्यमरः । अनेन भगवद्रूपमेव सदा मुक्तनिकरचक्षुविषयभूतं वस्तु इत्युक्तं भवति । प्रपूर्वकात् कटी गतौ इत्यतो णिजन्ताल्लट् परस्मैपदम्’ ।। ६४ ।।",
  "11065": "मणीति ।। कथंभूतं भगवद्रूपं इत्यत आह ।। मणिराजीत्यादिना ।। नवभानुभेत्यन्तेन श्लोकसमुदायेन । मणिराजिराजितमहामुकुटं मणीनां रत्नानां राजिः पङ्क्तिः तया राजितं शोभितं महत् अनर्घ्यं मुकुटं किरीटं यस्य तत् तथोक्तं ‘मण्डनं चाथ मुकुटं किरीटं पुन्नपुंसकं’ इत्यमरः शितिकान्तकुन्तलसहस्रतयं शित्या नीलकान्त्या ‘शिती धवलमेचकः’ इति ‘कालश्यामलमेचकाः’ इति च अमरः । कान्तं मनोहरं कुन्तलानां शिरोरुहाणां सहस्रं यस्य तत्तथोक्तं ‘चिकुरः कुन्तलो वालः’ इत्यमरः अलिकार्धचन्द्र-विलसत्तिलकं अलिकं ललाटमेव अर्धचन्द्रः अर्धचन्द्राकारललाटं इत्यर्थः ‘ललाटमलिकं गोधिः’ इत्यमरः तस्मिन् विलसत् शोभमानं तिलकं रक्तद्रवद्रव्यकृतः पुण्ड्रः यस्य तत् तथोक्तम् । श्रवणोल्लसन्मकरकुण्डलयुक् श्रवणयोः श्रोत्रयोः ‘श्रुतिः स्त्री श्रवणं श्रव’ इत्यमरः उल्लसती विराजिते च ते मकरकुण्डले च ताभ्यां युक् युक्तम् ।। ६५ ।।",
  "11066": "परीति ।। पुनः कथंभूतं,परिपूर्णचन्द्रपरिहासिमुखं परिपूर्णः षोडशकलापूर्णश्चासौ चन्द्रश्च तं परिहसति अपहसतीति परिहासि तादृशं मुखं यस्य तत् तथोक्तम् । जलजायताक्षं जलजवत् कमलवत् आयते विस्तृते अक्षिणी यस्य तत् तथोक्तम् । अरुणोष्ठपुटं अरुणं लोहितं ओष्ठयोः रदनच्छदयोः पुटं यस्य तत् तथोक्तम् । अतुलैः न विद्यते तुला उपमा येषां तानि अतुलानि असदृशानि इत्यर्थः तैः । हसितावलोकललितैः हसितेन मन्दहासेन युक्ताश्च ते अवलोकाः अवलोकनानि च त एव ललितानि विलासाः तैः । प्रणतं स्वस्मिन् नम्रं आत्मजनं आत्मनः स्वस्य जनं भक्तजनं अभिनन्दयत् सुखयत् ।। ६६ ।।",
  "11067": "नवेति ।। पुनः कथंभूतं,नवकम्बुकण्ठं नवः नूतनः ‘नवीनो नूतनो नवः’ इत्यमरः कम्बुः शङ्कः ‘कम्बुर्ना वलये शङ्खे’ इत्यमरः कण्ठो गलः ‘कण्ठो गलोऽथ ग्रीवायां’ इत्यमरः नवश्चासौ कम्बुश्च नवकम्बुः नवकम्बुवत् कण्ठो यस्य तत् तथोक्तं ‘कम्बुग्रीवा त्रिरेखा सा’ इत्यमरः शङ्खवत् त्रिरेखोपेतकण्ठयुतं इति भावः । अहिमांशुमहोमहिमोपलेन्द्रवरहारधरं हिमाः शीताः न भवन्तीति अहिमाः अंशवः किरणाः यस्य सः अहिमांशुः सूर्यः ‘किरणोऽस्रमयूखांशुः’ इत्यमरः तस्य महः कान्तिः ‘कान्त्युत्सवौ तु महसि’ इति रत्नमाला अहिमांशुमहोवत् महिमा कान्तिः यस्य स तथा । उपलेन्द्रः रत्नशिलानां इन्द्रः श्रेष्ठः कौस्तुभमणिः अहिमांशुभहोमहिमा च असौ उपलेन्द्रश्च इति तथोक्तः स च वरहारः उत्तममुक्तावली च धरतीति धरं तयोः धरं धारकं कौस्तुभरत्नोत्तमहारौ दधत् इत्यर्थः ‘हारो मुक्तावली’ इत्यमरः रमणीयरत्नगणविद्वलसद्वल-याङ्गुलीयकवराङ्गदवत् रमणीयानि मनोहराणि च तानि रत्नानि च तेषां गणः तेन विद्धानि खचितानि लसद्वलयं शोभमानकरभूषणं ‘कटकं वलयोऽस्त्रियां’ इत्यमरः अङ्गुलीयकं अङ्गलीभूषणं वराङ्गदं उत्तमकेयूरं बाहुभूषणं ‘केयूरमङ्गदं तुल्ये’ इत्यमरः लसद्वलये च अङ्गुलीयकानि च वराङ्गदे च लसद्वलयाङ्गुलीयकवराङ्गदानि विद्धानि च तानि वराङ्गदानि च । तानि अस्य सन्तीति तथोक्तम् ।। ६७ ।।",
  "11068": "रवीति ।। पुनः कथंभूतं,रविचक्ररुक्प्रकरचक्रकरं रवीणां सूर्याणां चक्रः समूहः ‘चक्रो गणे चक्रवाके चक्रं सैन्यरथाङ्गयोः’ इति विश्वः रुचां कान्तीनां प्रकरः समूहः रुक्प्रकरः ‘पूगो वितानं प्रकरः’ इत्यमरः रविचक्रवत् रुक्प्रकरो यस्य तत् रविचक्ररुक्प्रकरं तच्च तत् चक्रं सुदर्शनवक्रं च तत् करे हस्ते यस्य तत् तथोक्तं अनेकसूर्यकान्तिसदृशकान्तियुक्तचक्रधारिणम् । विधुबिम्बकम्बु विधोः चन्द्रस्य बिम्बवत् मण्डलवत् विद्यमानः कम्बुः शङ्खः यस्य तत् चन्द्रमण्डलवत् धवलपाञ्चजन्यशङ्खधरं इत्यर्थः ‘शङ्खो लक्ष्मीपतेः पाञ्चजन्यश्चक्रं सुदर्शनं’ इत्यमरः । मधुराम्बुरुहं मधुरं सुन्दरं अम्बुरुहं पद्मं यस्य तत् । ज्वलनज्वलद्गदं ज्वलनवत् अग्निवत् ज्वलन्ती प्रकाशमाना गदा कौमोदकी यस्य तत् तथोक्तं ‘कृपीटयोनिर्ज्वलनो जातवेदास्तनूनपात्’ इत्यमरः ‘कौमोदकी गदा खड्गः’ इत्यमरः । उदारधनुः उदारं महद्धनुः शार्ङ्गाख्यचापः यस्य तत् तथोक्तम् । पृथुवृत्तहस्तं पृथू स्थूलौ पुष्टौ इति यावत् वृत्तौ वर्तुलौ हस्तौ यस्य तत् तथोक्तम् । कथंभूतं हस्तं अतिताम्रतलं अतिताम्रे अतिरक्ते तले यस्य तत् तथोक्तं ‘ताम्रं शुल्बेऽरुणेऽन्यवत्’ इति विश्वः । अनेन चक्रशङ्खगदापद्मयुक्तचतुर्भुजयुक्तरूपं इदमुक्तं भवति ।। ६८ ।।",
  "11069": "वरेति ।। पुनः कथंभूतं,वरपीवरांसं वरौ पीवरौ पुष्टौ अंसौ स्कन्धौ यस्य तत् तथोक्तं ‘पीने तु स्थूलपीवरौ’ इत्यमरः । ‘स्कन्धो भुजशिरोंऽसोऽस्त्री’ इत्यमरः । अधिराजदुरोमणिमण्टपाग्रयविलसत्कमलं अधिराजत् शोभमानं च तत् उरो वक्षश्च ‘उरो वत्सं च वक्षश्च’ इत्यमरः मण्टपेषु अग्रयं श्रेष्ठं मण्टपाग्रयं मणिखचितं च तत् मण्टपाग्रयं च मणिमण्टपाग्रयं अधिराजदुर एव मणिमण्टपाग्रयं तस्मिन् विलसन्ती कमला लक्ष्मीः यस्मिन् तत् । सजगद्विसप्तकतनूदरकं जगतः द्विसप्तकं जगद्द्विसप्तकेन सहितं सजगद्द्विसप्तकं तनु सूक्ष्मं च तत् उदरं जठरं च तनूदरं सजगद्द्विसप्तकं तनूदरं यस्य तत् तथोक्तम् । शुभनाभिकञ्जगतकालिनुतं नाभिरेव कञ्जं पद्मं शुभं च तत् नाभिकञ्जं च तस्मिन् गतः विद्यमानश्चासौ कः ब्रह्मा च ‘कः प्रजापतिरुद्दिष्टः’ क एव अलिः भ्रमरः तेन नुतं स्तुतं ‘षट्पदभ्रमरालयः’ इत्यमरः ।। ६९ ।।",
  "11070": "अतीति ।। पुनः कथंभूतं,अतिकान्तकाञ्चिपदकाञ्चि- मिलत्तपनीयभङ्गरुचिपिङ्गपटं अतिकान्ते अतिमनोहरे कांच्याः मेखलायाः पदे स्थाने कटिप्रदेशे विद्यमानया कांच्या मिलत् संयुक्तम् । तपनीयस्य सुवर्णस्य भङ्गः छेदः छिन्नखण्डः तस्य रुचिवत् कान्तिवत् पिङ्गः पीतवर्णः पटः वस्त्रं यस्य तत् तथोक्तं कटिप्रदेशेपीताम्बरं तदुपरि काञ्ची वर्तते इति ज्ञेयं ‘हिरण्यं हेमहाटकं तपनीयं शातकुम्भं’ इत्यमरः। वरहस्तिहस्तसदृशोरुयुगं वरहस्तिनः उत्तमगजस्य ‘दन्तीवलो हस्ती’ इत्यमरः हस्तः शुण्डादण्डः तेन सदृशं ऊर्वोः सक्थ्नोः युगं युगलं यस्य तत् तथोक्तं ‘सक्थि क्लीबे पुमानूरुः’ इत्यमरः ऊरुर्नाम जानूपरितनः कटेः अधस्थभागः गजशुण्डावत् क्रमात् पीनवृत्तोरुद्वययुक्तं इति भावः । क्रमवृत्तचारुतरजङ्घमुत अतिशयेन चारुणी चारुतरे अतिसुन्दरे ते च ते जङ्घे च क्रमेण वृत्ते वर्तुले चारुतरजङ्घे यस्य तत्तथोक्तं च ।। ७० ।।",
  "11071": "वरेति ।। पुनः कथं भूतं वरनूपुरं वरः उत्तमः नूपुरः पादभूषणं यस्य तत् तथोक्तम्। परमरुक्प्रपदं परमा रुक् कान्तिः ययोः परमरुची प्रपदे पादाग्रे यस्य तत् तथोक्तम् । नवविद्रुमद्युतिनखावलिमत् नवाश्च ते विद्रुमाः प्रवालाश्च नवविद्रुमवत् द्युतिः लोहितकान्तिः येषां ते नवविद्रुमद्युतयः ते च ते नखाः कररुहाश्च नखानां आवलिः पङ्क्तिः अस्यास्तीति तत्तथोक्तम् । अरिवारिजध्वजकलङ्कलसत्पदपांसुपावितजगत्त्रितयं अरिः चक्रं च वारिजं पद्मं च ध्वजश्च अरिवारिजध्वजाः तेषां कलङ्काः रेखारूपलांछनानि ‘कलङ्काङ्कौ लांछनं च’ इत्यमरः,तैः लसती शोभमाने च ते पदे चरणे च तयोः पांसुभिः धूलिभिः पावितं पवित्रीकृतं जगतां त्रितयं येन तत् तथोक्तम् । ‘रेणुर्द्वयोः स्त्रियां धूलिः पांसुर्ना न द्वयोरजः’ इत्यमरः ।। ७१ ।।",
  "11072": "निखिलेति ।। पुनः कथंभूतं निखिलागमावगमितैः निखिलाः अशेषाश्च ते आगमाः वेदादिसच्छास्त्राणि च ‘आगमस्त्वागते शास्त्रे’ इत्यमरः,तैः अवगमितैः प्रतिपादितैः । अमितैः प्रत्येकं अनन्तैः । सुखसंविदादिभिः सुखं च संवित् ज्ञानं च सुखसंविदौ ते आदी येषां ते सुखसंविदादयः तैः । अनन्तगुणैः अनन्ताश्च ते गुणश्च तैः। प्रपदादिकान्तसकलावयवाकृतिभिः प्रपदं पादाग्रं आदिः येषां ते प्रपदादयः कं शिरः अन्तं चरमं येषां ते कान्ताः प्रपदादयश्च ते कान्ताश्च प्रपदादिकान्ताः ‘मारुते वेधसि ब्रध्ने पुंसि कः कं शिरोम्बुनोः’ इत्यमरः,सकलाश्च ते अवयवाश्च तथोक्ताः प्रपदादि-कान्ताश्च ते सकलावयवाश्च तथोक्ताः तैः पादाग्रमारभ्य शिरःपर्यन्तैः सर्वावयवैश्च प्रपदादिभिः कान्तैः मनोहरैः सकलावयवैः इति वा आकृतिभिः अवतारैश्च सदा ऐक्यवत् ऐक्यं अस्यास्तीति ऐक्यवत् अत्यन्ताभिन्नं सकलवेदोक्तैः ज्ञानानन्दाद्यनन्तगुणैः हस्तपादाद्यवयवैः अनन्तावतारैश्च सदा अत्यन्ताभिन्नं,इति भावः । अदोषलवं दोषाणां अज्ञानपारतन्त्र्यादिदोषाणां लवः लेशः दोषलवः । न विद्यते दोषलवोऽपि यस्य तत् तथोक्तम् । ‘लवलेशकणाणवः’ इत्यमरः ।। ७२ ।।",
  "11073": "अधिकारिणामिति ।। पुनः कथंभूतं अधिकारिणां मनुष्यादिब्रह्मान्तानां भगवद्रूपोपासकानां गुणविशेषवशात् गुणाः ज्ञानभक्त्यादयः तेषु विशेषः तारतम्यं तस्य वशात् योग्यतातारतम्यवशात् वा द्विपदाद्यनन्तचरणान्ततया द्वे पदे चरणे यस्य तत् द्विपदं तत् आदि येषां तानि । द्विपदादीनि अनन्तचरणान्तानि अनन्तचरणं अन्ते येषां तानि अनन्तचरणान्तानि । द्विपदादीनि अनन्तचरणान्तानि रूपाणि यस्य वपुषः तत् द्विपाद्यनन्तचरणान्तं तस्य भावः तत्ता तया । अतिभासितं प्रतिभातम् । तथा तत्तदुचितैः तानि च तानि च तत्तानि तेषां द्विपदाद्यनन्तपादान्तरूपाणां उचितैः योग्यैः रुचिरैः सुन्दरैः द्विपदाद्यनन्तपादावसानरूपेषु यद्यद्रूपे यावत् यावत् अवयवैः सौन्दर्यं भवति तावत् तावद्भिः इति भावः । इतरैः पादातिरिक्तैः घनगुणापघनैः घनाः परिपूर्णाः गुणाः ज्ञानानन्दादयः घनगुणात्मकाश्च ते अपघनाः शिरोनयनाद्यववाः तैरपि अतिभासितं प्रतीतं ‘अङ्गं प्रतीकोऽवयवोऽपघनोऽथ कलेवरं’ इत्यमरः । अयं भावः । ये द्विपादरूपदर्शनाधिकारिणः तान् प्रति द्विपादतया तथा तद्रूपोचितैः एकशीर्षद्विहस्ताद्य-वयवैश्च प्रतिभासितम् । एवं उत्तरोत्तरं ये ये यावत् यावत् पादयुक्तरूपदर्शनाधिकारिणः तान् तान् प्रति तावत् तावत् पादैः तादृशरूपोचितशिरःपाण्याद्यवयवैश्च प्रतिभासितं एवं अनन्तचरणरूपदर्शनाधिकारिणः प्रति अनन्तचरणैः अनन्तशिरःपाण्याद्यवयवैश्च\nप्रतीयमानं इति ।। ७३ ।।",
  "11074": "नवेति ।। पुनः कथंभूतं,नवभानुभाः नवः नूतनश्चासौ भानुः सूर्यश्च नवभानुः उद्यदादित्यः स इव भाः दीप्तिः यस्य तत् तथोक्तं ‘भाश्छविद्युतिदीप्तयः’ इत्यमरः। भानुभाः भानुभासी भानुभांसी इति रूपाणि । परं अन्यत् रूपं ‘परं दूरान्यपरमं’ इति हलायुधः । कनककान्ति सुवर्णवत् कान्तिः पीतवर्णो यस्य तत् तथोक्तम् । परं अन्यत् रूपम् वरहारहारि वरहारवत् मुक्ताहारवत् हारि मनोहारि शुभ्रवर्णं इत्यर्थः । परं अन्यत् रूपं हरिनीलहरित् इन्द्रनीलवत् हरित् नीलकान्ति । अपरं रूपं शबलप्रभादिविविधद्युतिमत् शबला कर्बुरा च सा प्रभा च शबलप्रभा वर्णान्तरमिश्रकान्तिः इत्यर्थः ‘चित्रं किर्मीरकल्माषशबलैताश्च कर्बुरे’ इत्यमरः शबलप्रभा आदिः यासां ताः शबलप्रभादयः आदिपदेन कपिलहरितौ ग्राह्यौ । विविधाश्च ताः द्युतयः कान्तयश्च । शबलप्रभादयः विविधयद्युतयः अस्य सन्तीति तत् तथोक्तम् । सुखबोधसौरभसुरूपगुणं सुरूपं शोभनदेहश्च गुणाः तद्धर्माश्च सुरूपगुणाः सुखबोधाः आनन्दज्ञानात्मकाः सौरभाः परिमलात्मकाः सुरूपगुणाः यस्य तत् तथोक्तं तादृशं अतिसुन्दरं वपुः मुक्तानां नित्यं दर्शयतीति पूर्वश्लोकेनान्वयः । आदिकुलकमेतत् ।। ७४ ।।",
  "11075": "आश्चर्येति ।। जगत्त्रये लोकत्रये आश्चर्यरत्नेष्वपि अद्भतश्रेष्ठेष्वपि मध्ये ‘रत्नं श्रेष्ठे मणिष्वपि’ इति विश्वः । अधिकं अत्यन्तं आश्चर्यं मुहुर्मुहुः पुनःपुनः दर्शनेऽपि अहो आश्चर्यमाश्चर्यं महदाश्चर्यकरम् । पुनःपुनः दर्शनेऽपि प्रतिक्षणं अभिनवत्वेन प्रतीयमानत्वात् इति भावः । सौन्दर्यसारैकरसं सौन्दर्येण सारेषु उत्तमेषु मध्येऽपि एकरसं एकः केवलः रसः सौन्दर्यरसः यस्य तत् परमसुन्दरं तत् । पूर्वोक्तगुणोपेतं रमापतेः लक्ष्मीपतेः रूपं रह वैकुण्ठे मोक्षिणः मोक्षो येषां अस्तीति मोक्षिणः तान् मुक्तान् जनान् सदा आनन्दयति सुखयति । इन्द्रवंशावृत्तम् ‘स्याचेन्द्रवंशा यदि तौ जरौ तदा’ ।। ७५ ।।",
  "11076": "इज्यत इति ।। यज्ञशीलैः ये मुक्तेः पूर्वं यज्ञकर्माधिकारिणः कर्माणि प्राचुर्येण अनुष्ठितवन्तः तैः यज्ञानुष्ठानस्वभावैः मुक्तैः पुरुषैः यज्ञः विष्णुः ‘यज्ञो विष्णुर्देवता’ इति श्रुतिः । इज्यते यशः पूज्यते ‘यज देवपूजासङ्गतिकरणदानेषु इति धातोः कर्मणि लट् आत्मनेपदम्’ । अन्यैः कैश्चन पुरुषैः ये प्राक् व्याख्यानरताः तैः प्रवचनशीलैः मुक्तैः प्राज्ञमध्ये प्राज्ञानां विदुषां मध्ये सः विष्णुः परः सर्वोत्तमः प्रोच्यते व्याख्यायते। व्याख्यातृभिः सर्वोत्तमत्वेन समर्थ्यते इति भावः । ‘प्र पूर्वात् वच परिभाषणे इत्यतः कर्मणि लट् आत्मनेपदम्’ । सुगीतैः शोभनं गीतं गानं येषां ते सुगीताः ‘गीतं गानं इमे समे’ इत्यमरः । पूर्वं ये गायनशीलाः तैः मुक्तैः गेयकीर्तिः गेये गातुं योग्या कीर्तिः यस्य सः विष्णुः गीयते गायनेन स्तूयते । ‘गै शब्द इत्यतः कर्मणि लट् आत्मनेपदम्’ । कथंभूतैः मुक्तैः विध्यबद्धैः कर्मानुष्ठाननियमेन अबद्धैः रहितैः प्रत्यवायपरिहारार्थत्वेन अवश्यं कर्म कर्तव्यमेव इत्येवंरूपविधिबन्धरहितैः इति भावः । पुनः कथंभूतैः सदानन्दसान्द्रैः सता निर्दोषेण वृद्धिह्रासरहितेन आनन्देन सान्द्रैः पूर्णैः इति । एतेन मुक्तानां यज्ञादिकर्मकरणं प्रत्यवायपरिहारार्थमिति न विधिबन्धशून्यत्वात् किन्तु आनन्दोद्रेकादेव । नापि आनन्दातिशयार्थं आनन्दपरिपूर्णत्वात् इत्युक्तं भवति ।। ७६ ।।",
  "11077": "वैकुण्ठ इति ।। वैकुण्ठे वैकुण्ठलोके जनानां ते पूर्वोक्ताः श्रीविशेषाः श्रियः शोभायाः विशेषाः ‘श्रीर्वेषरचना शोभा’ इति विश्वः,संपद्विशेषा वा ‘सम्पत्तिः श्रीश्च लक्ष्मीश्च’ इत्यमरः । अत्याश्चर्यं अतिचित्रं चित्तवाचां चित्तानि मनांसि वाचः वागिन्द्रियाणि च तासां अभूमिः भूमिः स्थानं न भवतीति अभूमिः मनसा स्मर्तुं वाचा व्याहर्तुं च गोचरा न भवन्तीति भावः । ‘भूमिः क्षितौ स्थानमात्रे’ इति हलायुधः । वैकुण्ठे एतादृशमाहात्म्यं युक्तमेव इत्याह- ।। वैकुण्ठेति ।। वैकुण्ठेते श्रीविशेषा-जनानामुक्तश्लाध्य इति पदच्छेदः । वैकुण्ठेते वैकुण्ठो नारायणः ‘वैकुण्ठो विष्टरश्रवाः’ इत्यमरः तेन प्रत्यक्षभूतेन इते युक्तेन सन्निहिते श्रीविशेषाजनानामुक्तश्लाघ्ये श्रीः लक्ष्मीश्च विः पक्षी गरुडश्च ‘विः पक्षिपरमात्मनोः’ इत्यमरः शेषः शेषदेवश्च अजो ब्रह्मा च श्रीविशेषाजाः नानाविधाश्च ते मुक्ताश्च श्रीविशेषाजाश्च ते नानामुक्ताश्च तैः श्लाघ्ये प्रशंसनीये अस्मिन् भगवल्लोके एतादृशत्वं पूर्वोक्तगुणवत्वं युक्तमेव न असम्भावितं इति भावः । ‘मस्तौ गौ चेच्छालिनी वेद लोकैः’ इत्युक्तेः शालिनीवृत्तम् ।। ७७ ।।",
  "11078": "यं यमिति ।। सुखी सुखं अस्यास्तीति सुखी निर्दुःखपरमानन्द-स्वरूपत्वात् सुखीत्युच्यते । अत्र वैकुण्ठे यं यं अर्थं अर्थ्यमानत्वात् अपेक्षणीयविषयं कामयते इच्छति । ‘कमु कान्तौ इत्यतः लट् आत्मनेपदम्’ । सः सकलः सर्वोऽपि विषयः संकल्पमात्रात् इदं अनुभविष्यामीति केवलं सङ्कल्पादेव न तु प्रयत्नादिति भावः । स्यात् सिध्येत् ‘अस् भुवीत्यतो लिङ् परस्मैपदं स्यात् स्यातां स्युः’ । वेदा अपि स यदि पितृलोककामो भवति सङ्कल्पादेव अस्य पितरः समुत्तिष्ठन्ति इत्यादयो वेदा अपि मुक्तिं मोक्षं इत्येव एवमेव सङ्कल्पमात्रसुलभार्थं मुक्तानामेव वेदयन्ति । ‘विद ज्ञाने इत्यतो णिजंताल्लट् परस्मैपदम्’ । ततः तस्याः सङ्कल्पमात्रसुलभार्थयुक्तायाः मुक्तेः अन्यः विभवातिरेकः ऐश्वर्यस्य अतिशयः कः न कोऽपीत्यर्थः अनायासलभ्यदुःखासम्भिन्न-सुखानुभवस्यैव पुरुषार्थत्वात् वैकुण्ठे तदतिरिक्तस्य अभावात् तस्य च सत्वात् इति भावः ‘स्यादिन्द्रवज्रा यदि तौ जगौ गः’ इति वचनात् इन्द्रवज्रावृत्तम् ।। ७८ ।।",
  "11079": "महानन्देति ।। सुराद्याः सुराः आदयो येषां ते सुराद्याः । नरान्ताः नराः मनुष्याः अन्ताः चरमाः येषां ते नरान्ताः ‘पुंस्यादिपूर्वपौरस्त्यप्रथमाद्याग्रिमास्त्रिषु’ इत्यमरः । ‘अन्तो जघन्यं चरममंत्यपाश्चात्यपश्चिमम्’ इत्यमरः । ये अधिकारिणः महानन्दतीर्थस्य महान् सर्वजीवोत्तमश्चासौ आनन्दतीर्थश्च तस्य भाष्यभावं भाष्यस्य मध्वकृतश्रीमद्ब्र्रह्मसूत्रभाष्यस्य भावं अभिप्रायं अभिप्रेतार्थं इत्यर्थः । ‘भावोऽभिप्राय आशयः’ इत्यभिधानम् । मनोवाग्भिः मनांसि च वाचः वागिन्द्रियाणि च तैः मनोवाग्भिः स्वशक्त्या स्वेषां शक्त्या सामर्थ्येन आवर्तयन्ते श्रवणमननव्याख्यानरूपां आवृत्तिं कुर्वन्ति श्रवणाधिकारिणः गुरूणां समीपे असकृत् श्रवणम् । श्रुतस्य युक्तायुक्तचिन्तन-रूपविमर्शाधिकारिणः असकृत् मननम् । सच्छिष्येषु उपदेशरूपव्याख्यानशक्तिमन्तः असकृत् व्याख्यानं कुर्वन्तीति भावः । एते मुकुन्दप्रसादात् मुकुन्दस्य मोक्षप्रदस्य वासुदेवस्य अनुग्रहात् इमं पूर्वोक्तप्रकारेण उपपादितलक्षणं मोक्षं सदा सर्वदा भजन्ते सेवन्ते । सदेत्यनेन अपुनरावृत्तिः उच्यते ‘भज सेवायां इत्यतो लट् आत्मनेपदम्’ । ‘आङ् पूर्वात् वृतु वर्तते इत्यतो णिजन्तात् लट् आत्मनेपदम्’ । ‘इति तैरुदीरितमुदारमतिर्वचनं निशम्य स जगाद गिरं’ इत्यनेन अन्वयः । इति गिरं शेषदेवः जगाद इति योजना ‘भुजङ्गप्रयातं चतर्भिर्यकारैः’ इति वचनात् भुजङ्गप्रयातं वृत्तम् ।। ७९ ।।\nइति श्रीमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां एकादशः सर्गः ।। ११ ।।\n",
  "12001": "श्रीगुरुभ्यो नमः ।। तत्रेति ।। मुख्यव्याख्यानिःस्वने मुख्या उत्तमा च सा व्याख्या प्रवचनं च मुख्यव्याख्या सैव निस्वनः ध्वनिः यस्य सः तथोक्तः तस्मिन् । व्याख्यानरूपनादयुक्ते । इत्यर्थः ‘नादनिस्वाननिस्वनाः’ इत्यमरः । सद्यः तत्क्षणे व्याख्यानश्रवणमात्र एव माद्यद्वादिदन्तीन्द्रभीमे दन्तीनां गजानां इन्द्राः श्रेष्ठाः दन्तीन्द्राः ‘दन्ती दन्तावलो हस्ती’ इत्यमरः वादिन एव दन्तीन्द्राः तथोक्ताः माद्यन्तः पाण्डित्याभिमानेन मत्तत्वं भजन्तः ते च ते वादिदन्तीन्द्राश्च तेषां भीमे भयङ्करे ‘घोरं भीमं भयानकं’ इत्यमरः विद्वत्ताभिमानेन गर्वयुक्तानामपि व्याख्यानशब्दश्रवणमात्रेण भयङ्करे इति भावः । अनन्तस्वान्तवेदान्तिसिंहे अनन्तं अनन्तविषयकं स्वान्तं मनो यस्य सः तथोक्तः ‘स्वान्तं हृन्मानसं मनः’ इत्यमरः । वेदानां अन्तो निर्णयो येभ्यः ते वेदान्ताः वेदनिर्णायकशास्त्राणि वेदान्ताः अस्य सन्तीति वेदान्ती वेदान्तशास्त्राभिज्ञः इति भावः । अनन्तस्वान्तः पूर्णप्रज्ञाचार्याख्यः वेदान्ती च अनन्तस्वान्तवेदान्ती स एव सिंहः मृगेन्द्रः अनन्तस्वान्तवेदान्तिसिंहः तस्मिन् । तत्र रजतपीठपुरे जृम्भमाणे शोभमाने सति मायिगोमायुयूथैः मायिनः मायावादिन एव गोमायवः ृगालाः तेषां यूथानि वृन्दानि तैः ‘गोमायुर्मृगधूर्तकः’ इत्यमरः क्षोभः भयात् चपलत्वं भेजे प्राप्तः ‘भज सेवायां’ इत्यतः कर्मणि लिट् आत्मनेपदं भेजे भेजाते भेजिरे,। यथा ृगालाः सिंहगर्जनं श्रुत्वा भयात् चपला भवन्ति तथा मध्वाचार्यव्याख्यानशब्दश्रवणमात्रात् भीताः मायावादिनः दुश्चित्तत्वं प्रापुरिति भावः । सर्गसमाप्तिपर्यन्तं प्रायः शालिनीवृत्तं ‘मस्तौ गौ चेच्छालिनी वेद लोकैः’ इति तल्लक्षणात् ।। १ ।।",
  "12002": "सम्भूयेति ।। पापाः पापं एषां अस्तीति पापाः अर्शाद्यजन्तः पापस्वरूपाः उग्राः क्रूराः अमी मायिनः चोलजद्वीपिपुर्योः चोलजः चोलदेशे जातः पद्मतीर्थः द्वीपिपुरिः पुण्डरीकपुरिः ‘व्याघ्रोऽपि पुण्डरीको ना’ इत्यमरः ‘ शार्दूलद्वीपिनौ व्याघ्रः’ इत्यमरः चोलजश्च द्वीपिपुरिश्च तयोः पार्श्वे समीपे सम्भूय मिलित्वा मन्त्रयामासुः विचारयामासुः मन्त्रयां ‘‘आम्’’ प्रत्ययान्तं अव्ययम् । ‘अस् भुवि’ इत्यतो लिट् परस्मैपदं आस आसतुः आसुः । कथंभूताः भूभूषणे भुवः भूमेः भूषणभूते वायुदेवे श्रीमध्वाख्यवायुदेवे सासूयाः असूयया उपेताः ‘असूया नाम गुणेषु दोषारोपः’ ‘असूया तु दोषारोपो गुणेष्वपि’ इत्यमरः के इव प्राक् पूर्वं भीमावतारे मूढाः अज्ञाः ‘अज्ञे मूढयथाजातमूर्खवैधेयबालिशाः’ इत्यमरः राजपुत्राः धार्तराष्ट्रान्तिके धृतराष्ट्रस्य अपत्यं पुमान् धार्तराष्ट्रो दुर्योधनः\nतस्य अन्तिके समीपे यद्वत् यथा येन प्रकारेण मन्त्रयामासुः तद्वत् तेऽपि भूभूषणे\nवायुदेवे सासूयाः ।। २ ।।",
  "12003": "सदिति ।। द्वितीयपादे वाचा अलोलं कोपि गां धारकस्य इति,चतुर्थपादे वाचालः अलं कः अपि गान्धारकस्य इति पदच्छेदः । तेषां मिलितानां मायावादिनां मध्ये अलं अतितरां वाचालः बहुभाषी ‘स्याज्जल्पकस्तु वाचालो वाचाटो बहुगर्ह्यवाक्’ इत्यमरः कोऽपि यःकश्चित्पुरुषः अशुभानां पापानां असज्जनानां वा धारकस्य आश्रयस्य असच्छ्रेष्ठस्य इत्यर्थः पद्मतीर्थस्य कोपि कोपः क्रोधः अस्यास्तीति कोपि कोपसहितं सन्मात्सर्यं सत्सु सज्जनेषु मात्सर्यं मत्सरत्वं अलोलं लोलं चञ्चलं न भवतीति अलोलं ‘चलं लोलं चलाचलं’ इत्यमरः स्थिरं यथा भवति तथा इत्यर्थः वाचा स्ववचनेन बद्धुं उत्पादयितुं गां वाचं ऊचे अब्रवीत् । ‘वच परिभाषणे’ इत्यतो लिट् आत्मनेपदं ऊचे ऊचाते ऊचिरे’ । ‘भूवाग्वारिषु गौर्मता’ इति विश्वः । कथंभूतः नीचनीत्या नीचः च असौ नीतिश्च नीचनीतिः तया गान्धारकस्य शकुनेः दुर्योधनमातुलस्य समानः सदृशः मिलितेषु मायिषु मध्ये कश्चन पापिष्ठः पद्मतीर्थस्य मध्वाचार्ये कोपः मात्सर्यं च यथा स्यात् तथा वचनं उवाच इति भावः ।। ३ ।।",
  "12004": "किमवोचत् इत्यत आह ।। एकमिति ।। मायामयी विश्वस्य मायोपादनकत्वप्रतिपादिका इयं दर्शनाचार्यनीतिः दर्शनस्य मायिशास्त्रस्य आचार्यस्य प्रवर्तकस्य शङ्कराचार्यस्य नीतिः शास्त्रं चित्रं चित्रमत्याश्चर्यं यथा स्यात् तथा तत्त्वं ब्रह्माख्यं वस्तु एकं अद्वितीयं निर्विशेषं वष्टि इच्छति ब्रूते इत्यर्थः ‘वश कान्तौ कान्तिः इच्छा अस्मात् धातोः लट् परस्मैपदं वष्टि उष्टः उशन्ति’ । तथा प्राच्यैः पुरातनैः वाक्यैः ‘यतो वाचो निवर्तन्ते’ इत्यादिभिः वेदवचनैः अवाच्यमपि विधत्ते प्रतिपादयति ‘वि पूर्वात् डु धाञ् धारणपोषणयोः इत्यतो लट् आत्मनेपदं धत्ते दधाते दधते’ । कथंभूता नीतिः पूर्वा पुरातनी अपूर्वा दुर्लभा दौर्घट्यभूषा दुर्घटत्वं भूषा अलङ्कारः यस्याः सा तथोक्ता ब्रह्म सत्यं ज्ञानं इत्यादिना प्रतिपाद्य पुनः अवाच्यं इति ब्रूते अतः एतदुभयं दुर्घटं तस्मात् दुर्घटत्वभूषात्वं युक्तं इति भावः । हन्त हर्षः ‘हन्त हर्षेऽनुकम्पायां’ इत्यमरः ।। ४ ।।",
  "12005": "मर्त्येति ।। तां अस्मद्दर्शनाचार्यनीतिं अलब्ध्वा अप्राप्य श्रवणादिकं अकृत्वा इति यावत् । कः यः कोऽपि विद्वान् मर्त्यामर्त्यामर्त्यविद्विट्पुरोगं मर्त्याः मनुष्याः ‘मनुष्या मानुषा मर्त्याः’ इत्यमरः अमर्त्याः देवाः ‘अमर्त्या अमृतान्धसः’ इत्यमरः अमर्त्यविद्विषः अमर्त्यानां देवानां विद्विषः शत्रवः दैत्याः ‘पूर्वदेवाः सुरद्विषः’ इत्यमरः मर्त्याश्च अमर्त्याश्च अमर्त्यविद्विषश्च एते पुरोगाः आदयो यस्य तत् तथोक्तं विप्रचण्डालपूर्वं विप्राः ब्राह्मणाः चण्डालाः श्वपचाः ‘निषादः श्वपचश्चान्तेवासिचण्डालपुल्कसाः’ इत्यमरः एते पूर्वे यस्य तत् तथोक्तं,दृश्यं प्रतीयमानं विश्वं अनेकविधं प्रपञ्चं भेदापेतं भेदेन अपेतं रहितं साधीयः दृढतरं साधयेत् समर्थयेत् । साधीय इत्यत्र दृढार्थस्य बाढशब्दस्य अतिबाढ्ये ‘अन्तिकबाढयोर्नेदसाधौ’ इति सूत्रेण साधादेश ईयसुन् प्रत्ययश्च ‘राधसाध संसिद्धावित्यतो लिङ् परस्मैपदम्’ । कथंभूतं विश्वं समानैः मानैः प्रत्यक्षादिप्रमाणैः सहितैः मानैः प्रमाणैः ‘जगत्प्रवाहः सत्योऽयं’ ‘सत्यं भिदा सत्यं भिदा’ ‘पञ्चभेदाः इमे नित्याः’ इत्यादिभेदप्रति-पादकवेदादिप्रमाणैः भेदि भेदोऽस्यास्तीति भेदि भेदवत्तया प्रसिद्धं प्रत्यक्षादिप्रमाणैः जगति भेदस्यैव प्रतीयमानत्वात् तद्विरुद्धं सर्वाभेदसमर्थनं अस्मद्दर्शनाचार्योक्तनीतिं विना न शक्यं इति भावः ।। ५ ।।",
  "12006": "सत्यमिति ।। दर्शनाचार्यनीतिः मोहे अज्ञाने सति अज्ञानावस्थायां इत्यर्थः । सत्यं पारमार्थिकसत्यतया प्रतीयमानं सर्वं विश्वं व्यावहार्यं सत्यं व्यावहारिकं सत्यं विधत्ते ब्रूते तस्मात् सा दर्शनाचार्यनीतिः सर्वनिर्वाहिणी सर्वस्य प्रत्यक्षादिप्रमाणजातस्य निर्वाहिणी परस्पराविरोधेन विषयव्यवस्थाकल्पिका इत्यर्थः । विरोधपरिहारेण निर्वाह-प्रकारस्तु सन् घटः सन् पटः इति विमतं प्रत्यक्षं सत्यं अर्थकारित्वात् इत्याद्यनुमानं ‘विश्वं सत्यं मघवा’ इत्याद्यागमश्च जगतः सत्यत्वं प्रतिपादयति, ‘विमतं मिथ्या दृश्यत्वात् शुक्तिरजतवत्’ इत्याद्यनुमानं ‘नेह नानास्ति किञ्चन’ इत्याद्यागमश्च ब्रह्मातिरिक्तस्य सर्वस्य प्रपञ्चस्य मिथ्यात्वं प्रतिपादयति,एवं प्राप्तं उभयप्रमाणस्य परस्परविरोधं अस्मत् दर्शनाचार्यनीतिः परिहरति । कथं,जगत्सत्यत्वग्राहिप्रमाणजातस्य व्यावहारिकसत्यत्वं विषयः मिथ्यात्वप्रतिपादकप्रमाणजातस्य परमार्थतः सत्यतानिषेधो विषयः एवं भिन्नविषयकत्वव्युत्पादनेन परस्परविरोधपरिहारात् सर्वनिर्वाहिणी इत्युच्यते इति वस्तुतो विचार्यमाणे विश्वं कीदृशं इत्यत आह-ज्ञाने इति । ज्ञाने नेह नानास्ति किञ्चन इत्यादि प्रमाणैः ब्रह्मातिरिक्तं सर्वं मिथ्या इति परोक्षज्ञाने जाते निश्चिते सति विश्वं दग्धवस्त्रप्रतीतं दग्धं अग्नौ दग्धं वस्त्रमिव प्रतीतं दग्धवस्त्रं पश्यतः पटत्वाभावनिश्चये सत्यपि चूर्णीभाव पर्यन्तं जायमाना पटाकारप्रतीतिः यथा अनिवार्या तथा प्रमाणैः ब्रह्मातिरेकेण प्रपञ्चमिथ्यात्वनिश्चये सत्यपि सर्वात्मना अविद्यानिवृत्तिपर्यन्तं ‘सन् पटः’ इत्यादि सत्त्वप्रतीतिः अनिवार्यैव । तस्मात् दग्धवस्त्रप्रतीतमिदं,तस्मिन् प्रमाणेन जातमिथ्यात्वज्ञाने पक्वे सति अपरोक्षे सतीति यावत् । इदं विश्वं तप्तलोहाप्तवार्वत् तप्तं अग्निना संतप्तं च तत् लोहं च तप्तलोहं आप्तं प्राप्तं च तत् वाः वारि च तद्वत् पृथङ् न प्रतीयते जीवजडात्मकप्रपञ्चमिथ्यात्वलक्षणब्रह्मात्मैक्यज्ञाने परिपक्वे सति ब्रह्मातिरेकेण न किञ्चित् प्रतीयते इति भावः ।। ६ ।।",
  "12007": "ज्ञानिश्रेष्ठेति ।। ज्ञानिश्रेष्ठश्रेष्ठविज्ञानिवर्गे ज्ञानिश्रेष्ठो नाम कश्चित् मायावादिश्रेष्ठः ज्ञानिश्रेष्ठ एव श्रेष्ठः उत्तमो यस्मिन् सः,स च विज्ञानिनां विदुषां वर्गः समूहश्च अनयोः समाहारः तस्मिन् ‘वृन्दभेदाः समैर्वर्गः सङ्घसार्थौ तु जन्तुभिः’ इत्यमरः नैर्गुण्यस्थे नैर्गुण्ये निर्गुणभावब्रह्मलक्षणमुक्तौ तिष्ठतीति नैर्गुण्यस्थः तस्मिन् सति ज्ञनिश्रेष्ठप्रभृतिज्ञानिसमुदाये मुक्तिं गते सतीति यावत्,सांप्रतं अधुना ‘अधुना सांप्रतं तथा’ इत्यमरः नाथभूताः अस्माकं स्वामिनः भवन्तः मे मम आक्रन्दं आक्रोशं ृण्वन्तु आकर्णयन्तु । हन्त ‘श्रु श्रवणे’ इत्यतो लोट् परस्मैपदं ृणोतु ृणुतां ृण्वन्तु । आक्रोशः किं विषयः इत्यत आह-हा हेति ।। सोऽयं पूर्वोक्तः अयं मायावादः मायाशास्त्रं उत्सादं नाशं एति प्राप्नोति हाहा कष्टं प्राप्तं ‘इण् गतौ’ इत्यतः लट् परस्मैपदं एति इतः यन्ति । विषादार्थकस्य हाशब्दस्य क्लेशात् द्विरुक्तिः ‘हा विषादश्रमार्तिषु’ इत्यमरः ।। ७ ।।",
  "12008": "भ्रष्टा इति ।। दुर्गं दुर्गमार्गं मायावादसत्रं मायावादः मायावाद-शास्त्राख्यं सत्रं वनं ‘सत्रमाच्छादने यज्ञे सदादाने वनेष्वपि’ इत्यमरः दिधक्षुः दग्धुमिच्छुः तत्त्ववादाग्निजिह्वा तत्त्ववादः तत्त्ववादाख्यशास्त्रं स एव अग्निजिह्वा अग्नेर्ज्वाला नः अस्माकं उपेक्ष्या उपेक्षितुं योग्या न,न भवति तन्निरासे प्रयतितव्यमेवेति भावः । कथंभूतं मायावादसत्रं यत्र मायावादशास्त्रे भाट्टाः भट्टशास्त्राभिज्ञाः भ्रष्टाः निरुत्तरीकृताः तथा वने रक्षकरहिताः भाट्टाः भट्टशिष्याः छत्रपुस्तकभारवाहकाः मार्गवशात् गन्तुं अशक्ये वने प्रविश्य भ्रष्टाः उद्विग्नाः स्युः तद्वदिति श्लेषाभिप्रायः । पुनः कथंभूतं यत्र प्रभाकृत्प्रभा प्रभाकृतः प्रभाकराख्यवादिनः प्रभा सामर्थ्यं नाभूत् प्रभाकरोऽपि निराकर्तुं न शक्तः इति भावः । यथा निबिडच्छायाद्रुमवने प्रभाकृत्प्रभा प्रभाकरस्य सूर्यस्य प्रभा प्रकाशो न भवति तथेति श्लेषाभिप्रायः । यत्र माहायानिकाद्याश्च माहायानिकाः बौद्धाः आद्याः येषां ते तथोक्ताः,बौद्धादिवादिनः त्रस्ताः भीताः मायावादिनः प्रतिपक्षिणो नाभवन् इति भावः। यथा दुर्गमारण्ये माहायानिकाद्याः महान्ति यानानि रथशकटादीनि वाहनानि येषां ते महायानिका एव माहायानिकाः ते एव आद्याः येषां ते तथोक्ताः पुरुषाः त्रस्ताः उद्विग्नाः रथशकटादिवाहनानां वृक्षषण्डपाषाणादिमयेऽरण्ये प्रवेष्टुं अशक्यत्वात् । एवमेव अत्रापीति श्लेषाभिप्रायः ‘यानं गतौ वाहने च’ इति विश्वः ।। ८ ।।",
  "12009": "यं यं इति ।। भूरिचित्तः भूरि पूर्णं चित्तं मनो यस्य सः तथोक्तः पूर्णप्रज्ञाचार्यः यं यं प्रदेशं स्थलविशेषं प्रापत् प्राप्तवान् ‘प्रपूर्वात् आप्लृ व्याप्तौ’ इत्यतः लुङ् परस्मैपदं आपत् आपतां आपन् । आर्येण पद्मतीर्थेन तस्मात्तस्मात् तस्मात्प्रदेशादागतेः मध्वाचार्यागमनस्य अन्तरायः विघ्नः ‘विघ्नोऽन्तरायः प्रत्यूहः’ इत्यमरः व्यक्तं सर्वसमक्षं प्रत्यज्ञायि प्रतिज्ञातः । सोऽपि मध्वोऽपि पार्श्वं अस्मत् समीपं प्राप्नोत् प्राप्तवान् ‘आप्लृ व्याप्तौ’ लङ् परस्मैपदं आप्नोत् आप्नुतां आप्नुवन् । वयं भाग्यहीनाः भाग्येन अदृष्टेन हीनाः हा कष्टम् । अयं भावः श्रीमध्वाचार्यस्य बदरिकाश्रमादागमनानन्तरं श्रीमद्भाष्यनिर्माणञ्च गोदावरीतीरे सर्ववादिनिराकरणञ्च श्रुत्वा पुनः गोदावरीमतिक्रम्य रजतपीठपुरं प्रत्यागमिष्य-तीति च वार्तां श्रुत्वा क्षुभ्यतो बिभ्यतश्च मायिनो दृष्ट्वा पद्मतीर्थेन इत्थं प्रतिज्ञां कृत्वा,कथंमध्वाचार्यः इदानीं यस्मिन् देशे तिष्ठति तस्मात् देशात् परं अस्मद्देशं प्रत्यागमनं निरोत्स्यामीति पुनः तद्देशं अतीत्य समीपमागतं श्रुत्वा तस्य ततः आगमनविघ्नं करिष्यामीति प्रतिज्ञां कृत्वा पुनः पुनः एवमेव तस्मात् तस्मात् आगमननिरोधविषये प्रतिज्ञां कृत्वा सोऽपि अस्मत् समीपं आगत एव तस्मात् वयं असमर्थत्वात् निर्भाग्याः इति ‘दैवं दिष्टं भागधेयं भाग्यं स्त्री नियतिर्विधिः’ इत्यमरः ‘प्रतिपूर्वात् ज्ञा अवबोधने’ इत्यतः कर्मणि लुङ् परस्मैपदं अज्ञायि अज्ञायिषातां अज्ञायिषत ।। ९ ।।",
  "12010": "प्रश्न इति ।। तेन मध्वाचार्येण प्रष्टुः प्रमेयं पृच्छतः वादिनः प्रश्नः पृच्छा ‘प्रश्नोऽनुयोगः पृच्छा च’ इत्यमरः खण्ड््यते प्रत्युत्तरदानेन परिह्रियते । नूनं निश्चयः ‘नूनं तर्के विनिश्चये’ इत्यमरः । ‘खडि भेदने इत्यस्मात् कर्मणि लट् परस्मैपदं खण्ड््यते खण्ड््येते खण्ड््यन्ते । असौ मध्वाचार्यः युक्तां उपपन्नां युक्तिं वक्ति च ‘वच परिभाषणे’ इत्यतो लट् परस्मैपदं वक्ति वक्तः इति । वच् धातोः सर्वत्र वचनद्वयमेव न तु बहुवचनमिति ज्ञेयम् । असौ एवं प्रकारेण वादिव्रातं वादिस्तोमं ‘स्तामौघनिकरव्रातः’ इत्यमरः लज्जयेत् निरुत्तरीकृतं वादिसमूहं लज्जया युक्तं कुर्यात् ‘ओलस्जी व्रीडायां इत्यतो णिजन्तात् लिङ् परस्मैपदम् । वादिष्वपि मध्ये नः अस्मान् मायावादिनः विशेषात् विशेषाकारेण आक्षेप्ता निराकर्तेति च श्रूयते अस्माभिः अत्र किंनु किं वा तत्प्रतीकारं कुर्मः ‘क्षिप् प्रेरणे’ इत्यतः आङ् पूर्वात् कर्तरि लुट् परस्मैपदं क्षेप्ता क्षेप्तारौ क्षेप्तारः’ ‘श्रु श्रवणे इत्यतः’ कर्मणि लट् आत्मनेपदं श्रूयते श्रूयेते श्रूयन्ते’ ।। १० ।।",
  "12011": "प्राच्यमिति ।। प्राच्यं पुरातनं सपादं लक्षं पादेन लक्षचतुर्थांशेन पञ्चविंशत्सहस्रेणाधिकेन सहितं सपादं ‘पादा रश्म्यङ्घ्रितुर्यांशाश्चन्द्रान्न्यर्कास्तमोनुदः’ इत्यमरः लक्षं लक्षसङ्खयाकग्रन्थोपेतं यच्छास्त्रं अभूत् तच्छास्त्रं हर्षतीर्थः आनन्दतीर्थः एकेन वाक्येन आक्षिपत् निराकृतवान् ‘क्षिप प्रेरणे इत्यतो लङ् परस्मैपदम् । इत्थं एवं प्राक् पूर्वं पान्थैः पथिकैः मार्गे गच्छद्भिः पुरुषैः ‘पान्थः पथिकः’ इत्यमरः वर्णितं उदितं वचनं ृण्वतः आकर्णयतः मे मम मनः दूयमानं सत् संतप्तं सत् युष्मान् प्रापत् प्राप्नोत् ‘आप्लृ व्याप्तौ इत्यतो लुङ् परस्मैपदं’ सपादलक्षपरिमितं अस्मच्छास्त्रं आक्षिपन्तं तमिमं मध्वं आक्षेप्तुं पद्मतीर्था एव समर्था इति दूरस्थान् युष्मान् मे मनः अगमत् इति भावः ।। ११ ।।",
  "12012": "वेदव्यास इति ।। सुस्मितस्य शोभनं स्मितं ईषत् हासः यस्य सः तथोक्तः तस्य मध्वस्य सा मूर्तिः तनुः दिव्या सलक्षणा । अस्तीति अध्याहारः । तद्द्रष्टॄणां तादृशं मध्वाचार्यं पश्यन्तीति तत्द्रष्टारः । तेषां मध्वाचार्यं दृष्टवतां जनानां एषः मध्वाचार्यः वेदव्यासो नु वेदव्यासो वा,मूर्तः मूर्तिमान् वेदो नु वेदो वा, ‘नु पृच्छायां विकल्पे च’ इत्यमरः इति एवंरूपा वाणीकृपाणी वाणी वाग्रूपा कृपाणी खड्गं नूनं निश्चयेन मायापक्षमूलं मायापक्षस्य मायावादसिद्धान्तस्य मूलं आश्रयं छिनत्ति खण्डयति ‘छिदिर् द्वैधीकरणे इत्यतो लट् परस्मैपदं छिनत्ति छिन्तः छिन्दन्ति,। अयं भावः महापण्डितं लोकविलक्षणसुन्दराकारवन्तं मध्वाचार्यं दृष्ट्वा अयं साक्षात् वेदव्यासो वा शरीरधारी वेदो वा इति जनाः वदन्ति । एवं तन्माहात्म्यप्रशंसापरया जनवाचा अन्ये जनाः सर्वेऽपि अस्मच्छास्त्रं अनादृत्य मध्वशास्त्र एव प्रवीणाः भवेयुः । तेन अस्मच्छास्त्रं अप्रकाशितं भवेत् । खड्गेन वृक्षमूलच्छेदे वृक्षस्य अभिवृद्ध्यभाववदिति मे प्रतिभातीति ।। १२ ।।",
  "12013": "अक्लिष्टमिति ।। तत् मध्वाचार्यकृतं सूत्रभाष्यं सूत्राणां भाष्यं अक्लिष्टं ऋजुमार्गेण सूत्रार्थवर्णनपरं तथा बलीयोमानोपेतं बलीयांसि प्रबलानि च तानि मानानि श्रुत्यादिप्रमाणानि च बलीयोमानानि तैः उपेतं स्वोक्तार्थे प्रबलप्रमाणसहितं इति केचिद्वदन्ति । आस्माकाः अस्मद्यूथ्याः केऽपि केचित् विलज्जाः विगता लज्जा ह्रीः येभ्यस्ते तथोक्ताः ह्रीरहिताः सन्तः चेत् यदि मध्वभाष्यं तथा पूर्वोक्तप्रकारं स्यात् तर्हि नः अस्माकं का क्षतिः का हानिः तत्तथास्तु एवं इत्थं मध्वभाष्यप्रशंसारूपं वाक्यं ‘इवेत्थमर्थयोरेवं’ इत्यमरः उक्त्वा अभिधाय नः अस्मान् दुःसहे सोढुमशक्ये लज्जासिन्धौ ह्रीसमुद्रे ‘मन्दाक्षं ह्रीस्त्रपा व्रीडा लज्जा सापत्रपान्यतः’ इत्यमरः अमज्जयन् मग्नानकुर्वन् ‘टु मस्जो शुद्धौ इत्यतः णिजन्तात् लङ् परस्मैपदं’ अस्मद्यूथ्यानामेव केषाञ्चित् मध्वभाष्यप्रशंसारूपं वाक्यं श्रुत्वा वयं अतितरां लज्जिता वर्तामहे इति भावः ।। १३ ।।",
  "12014": "तस्येति ।। गौणैः गुणानां सम्बन्धिभिः मधुरवचनसौजन्यादि-गुणवद्भिः व्याप्तैः सर्वदेशेषु पूरितैः शङ्खचक्रादिभृद्भिः शङ्खः पाञ्चजन्यश्च चक्रं सुदर्शनं च शङ्खचक्रे ते आदिनि येषां तानि गदादिलाञ्छनानि बिभ्रतीति शङ्खचक्रादिभृतः तैः । शरीरे शङ्खचक्रादिविष्णुलाञ्छनधारिभिः तस्य श्रीमध्वाचार्यस्य शिष्यजालैेः शिष्याः एव जालानि आनायाः जलजन्तुग्राहकाः ‘आनायः पुंसि जालं स्यात्’ इत्यमरः तैः शिष्यजालैः । संसत्सिन्धौ संसदःसभास्थानान्येव सिन्धुः समुद्रः तस्मिन् तत्तद्देशगतसभास्थानाख्यसमुद्रे ‘सभासमितिसंसदः’ इत्यमरः विश्वसत्वान्तराणि विश्वानि च तानि सत्त्वानि जन्तवश्च विश्वसत्त्वानि तेषां अन्तराणि मनांसि मा गृह्येरन् यथा मा वशीक्रियेरन् वशीकृतानि न भवेयुः इति यावत् तथा तत्र अवशीकरणविषये नीतिं उपायं विधत्त कुरुत । किमर्थं- नः अस्माकं क्षेमाप्त्यै क्षेमस्य अस्मच्छास्त्रसंरक्षणस्य आप्त्यै सिद्धये प्राप्तपरिपालनं हि क्षेम इत्युच्यते मध्वाचार्यशिष्याः शङ्खचक्रादिलाञ्छनं धृत्वा तत्तद्देशान् प्रति गत्वा तत्सभास्थानगतान् सर्वमनुष्यान् प्रति मध्वभाष्यगुणान् मधुरवचनैः प्रतिपाद्य तेषां स्वशास्त्रे यथा रुचिं नोत्पादयेयुः तथा उपायं कुरुत । तेन अस्मच्छास्त्रसंरक्षणं भवेत् इति भावः । गौणैः गुणाः तन्तवः तैः अन्वितैः व्याप्तैः प्रसारितैः शङ्खचक्रादिभृद्भिः शङ्खानां कम्बूनां चक्रः समूहः ‘चक्रो गणे चक्रवाकः’ इति विश्वः शङ्खसमूह एव आदिः येषां ते शङ्खचक्रादयः नानामत्स्यादिजलचराः तान् बिभ्रति गृह्णन्तीति शङ्खचक्रादिभृतः तैः शङ्खमीनमकरादिग्राहिभिः जालैः आनायैः जलचरजन्तुबन्धनैः इत्यर्थः । सिन्धौ समुद्रे विश्वसत्त्वान्तराणि विश्वानि च तानि सत्त्वान्तराणि जलजन्तुविशेषाश्च तानीव इति श्लेषार्थः ।तानि यथा वशीकृतानि भवन्ति तथा मा गृह्येरन् इति वैधर्म्यदृष्टान्तः ‘अन्तरमवकाशावधिपरिधानान्तर्धिभेदतादर्थ्ये । छिद्रात्मीयविनाबहिरवसरमध्येऽन्तरात्मनि च’ इत्यमरः, ‘वि पूर्वात् डु धाञ् धारणपोषणयोः इति धातोः लोट् परस्मैपदं धेहि धत्तं धत्त’ ‘ग्रह उपादाने इत्यतः कर्मणि लिङ् आत्मनेपदं गृह्येत गृह्येयातां गृह्येरन्’ ।। १४ ।।",
  "12015": "गौणैरिति ।। ते मध्वाचार्यशिष्याः गौणवाक्याभिगुप्तैः गौणानि ब्रह्मगुणप्रतिपादकानि च तानि वाक्यानि च तैः अभिगुप्तैः अनुगृहीतैः ‘मय्यनन्तगुणेऽनन्ते’ ‘अथ कस्मादुच्यते ब्रह्मेति’ ‘बृहन्तो ह्यस्मिन् गुणाः’ इत्यादिवचनानि भगवतोऽनन्तगुणत्वसाधकानीति ज्ञेयम् । गौणैः गुणानां सम्बन्धिनो गौणाः तैः ब्रह्मणः सगुणत्वसाधकैः तर्कैः अनुमानैः, ‘‘ब्रह्म सगुणं भवितुमर्हति वस्तुत्वात् घटवत्’’ इत्याद्यनुमानानि ब्रह्मणः सगुणत्वसाधकानि ‘‘मय्यनन्तगुणेऽनन्ते’’ इत्याद्यागमानुगृहीतत्वेन प्रबलानीति ज्ञेयम् । नृणां पुरुषाणां गौणीं ब्रह्मणः सगुणत्वविषयिणीं बुद्धिं मतिं वर्धयन्ते अभिवर्धयन्ते ‘वृधु वर्धने इति धातोः लट् आत्मनेपदं’ कथंभूताः ते,हंसानां योगिनां नः अस्माकं वाग्विघातप्रवीणाः वाचां ब्रह्मणो निर्गुणत्वसाधकानां उक्तीनां विघाते निराकरणे प्रवीणाः निपुणाः ‘प्रवीणो निपुणोऽभिज्ञः’ इत्यमरः । के कमिव अब्दाः मेघाः ‘अब्दौ जीमूतवत्सरौ’ इत्यमरः । भूयोवारिवर्षैः भूयांसि बहूनि च तानि वारीणि उदकानि च भूयोवारीणि तेषां वर्षैः वृष्टिभिः सिन्धुमिव समुद्रमिव मेघा अपि हंसानां हंसपक्षिणां वाग्विघातप्रवीणाः मेघगर्जितैः हंसशब्दानां परिभूयमानत्वात् इति भावः ।। १५ ।।",
  "12016": "बाहुल्येनेति ।। एतत् विपक्षोत्कर्षकथनपरं वचनं बाहुल्येन विस्तरेण उक्त्वा खलु न वक्तव्यं हि ‘निषेधवाक्यालङ्कारे जिज्ञासानुनये खलु’ इत्यमरात् खलुशब्दो निषेधवचनः । ‘अलं खल्वोः प्रतिषेधयोः प्राचां क्त्वा’ इति प्रतिषेधवाचिनः खलुशब्दस्य योगे क्त्वाप्रत्ययः । प्रयोजनाभावात् किं बहुवचनेन इति भावः । फलितार्थस्तु अयं- अस्मिन् वर्तमानतया सन्निहिते अस्मद्दर्शनापायकाले अस्माकं दर्शनस्य शास्त्रस्य अपायः क्षयः तस्य काले एते तत्त्ववादिनो मध्वाचार्यशिष्याः द्राक् खटिति प्रकामं स्वेच्छया विश्वं जगत् व्याप्नुवन्ति सर्वदेशेषु ते एव भवन्ति ‘वि पूर्वात् आप्लृ व्याप्तौ’ इत्यतः लट् परस्मैपदं आप्नोति आप्नुतः आप्नुवन्ति । कथमिव लोकापायकाले लोकानां भुवनानां अपायकाले क्षयकाले कल्पान्ते इत्यर्थः । लयापः लयस्य प्रलयस्य आपः जलानि यद्वत् यथा विश्वं व्याप्नुवन्ति तथेति भावः ।। १६ ।।",
  "12017": "आकर्ण्येति ।। अथ तस्य एवं वादिनः पुरुषस्य इत्थं पूर्वोक्तप्रकारां वाणीं वाचं आकर्ण्य निशम्य मानिनां मानः अभिमानः एषां अस्तीति मानिनः तेषां मानिनां पद्मतीर्थादीनां चित्तवेत्ता चित्तस्य हृदयस्य अभिप्रायस्य इति यावत् । वेत्ता ज्ञाता मानी स्वयं चाभिमानवान् अन्यः कश्चित् कष्टः दुष्टः स्वानां स्वकीयानां स्वयूथ्यानां इति यावत् । ‘आत्मीये स्वोऽस्त्रियां धने’ इत्यमरः । चेतः जातौ एकवचनं चेतांसि इत्यर्थः। नन्दयन् सुखयन् मन्दचेताः मन्दं अल्पं चेतः चित्तं यस्य सः तथोक्तः तादृशः सन् धृष्टां धार्ष्ट्योपेतां वाचं वाणीं उच्चैः उच्चध्वनिना आचष्ट अवोचत् ‘आङ् पूर्वात् चक्षिङ् व्यक्तायां वाचीति धातोः लङ् आत्मनेपदं अचष्ट अचक्षातां अचक्षत’ ।। १७ ।।",
  "12018": "तेज इति ।। यत् मानसं अन्तःकरणं तेजःशङ्कामात्रतः तेजसः अग्न्यादेः शङ्कामात्रतः अस्तीति ज्ञानादेव न तु तेजःसम्बन्धात् विलीनं द्रवीभूतं भीतमिति यावत् भवति ‘ली द्रवीकरणे इति धातोः’ भीरूणां अधीराणां ‘अधीरे कातरः त्रस्तौ भीरुभीरुकभीलुकाः’ इत्यमरः मानहीनं अभिमानेन शून्यं तत् मानसं मनः धिक् निंदितं ‘धिक् निर्भर्त्सननिन्दयोः’ इत्यमरः । कुतः- यस्मात् एकान्तेन नियमेन प्राप्ततेजोविलीनं प्राप्तं सम्बद्धं च तत् तेजः अग्न्यादितेजश्च तेन विलीनं द्रवीभूतं हैयङ्गवीनं नूतनं घृतं ‘तत्तु हैयङ्गवीनं यद् ह्योगोदोहोद्भवं घृतं’ इत्यमरः स्थेयः भीरूणां मानसापेक्षया स्थिरतरं भाति प्रतीयते अतो धिक् इत्यर्थः । अयं भावः हैयङ्गवीनमपि सम्यक् अग्न्यादितेजःसम्बन्धसत्वे एव द्रवीभूतं भवति न तु तेजःशब्दश्रवणमात्रेण । भीरूणां भवतां मनस्तु शब्दश्रवणमात्रेण बिभेति तस्मात् भवतां मानसं हैयङ्गवीनापेक्षया अतिचपलं इत्यतो धिक् इति ‘भा दीप्तौ इत्यतो लट् परस्मैपदं भाति भातः भान्ति’ ।। १८ ।।",
  "12019": "येषामिति ।। येषां पद्मतीर्थादीनां शाङ्करी शङ्करस्य इयं शाङ्करी शङ्कराचार्यसम्बन्धिनी विद्या वर्तते तेषां एषां पद्मतीर्थादीनां सन्निधौ सन्निकर्षे ‘सन्निधिः सन्निकर्षणं’ इत्यमरः । को विषादः अस्माकं का भीतिः । कथंभूता विद्या नः अस्माकं शङ्करी शं सुखं करोतीति शङ्करी,पुनः कथंभूता देवादीनां देवमानवदानवादीनां बाध्यतां बाधकज्ञानगोचरतां साधयन्ती ब्रह्मैक्यमेव अबाध्यं तदन्यत् सर्वं ब्रह्मापरोक्षज्ञानेन बाध्यते इति हि मायिना स्वशास्त्रे समर्थितं या शाङ्करी विद्या देवपूज्यं बृहस्पतिं लज्जयेत् अपहसेत् देवगुरुबृहस्पतिविद्यापि न शङ्कराचार्यविद्यासदृशीति भावः । केन देवादीनां देवदेवानुगादीनां बाध्यतां पीड्यतां साधयन्ती कुर्वन्ती,शौक्री शुक्रस्य इयं शौक्री शुक्राचार्यसम्बन्धिनी विद्या कृत्याप्रयोगादिरूपा आभिचारिकविद्येव सा यथा देवपूज्यं बृहस्पतिं लज्जयेत् तिरस्कुर्यात् देवदेवानुगादीनां बाध्यताविधानक्षमत्वात् तथा इयमपि विद्या इति । ‘इव यद्वा यथा शब्दाः उपमानार्थवाचकाः’ इत्यभिधानम् ।। १९ ।।",
  "12020": "यदीति ।। कर्कशैः निराकर्तुमशक्यैः गौणतर्कैः गौणैः सगुणत्वसाधकैः तर्कैः अनुमानैः रुद्धं प्रतिरुद्धं औतं साध्यं साधयितुं शक्यं इति यदि नैव भाति न प्रतीयते अस्मद्यूथ्यानामेव इति शेषः । तर्हि अस्तु तावत् तथैव तिष्ठतु ‘अस् भुवीति धातोः’ लोट् परस्मैपदं अस्तु-स्तात् स्ताम् सन्तु । औतसमर्थनाभावे अस्माकं पराजयः स्यात् इति चेत् नैवं शंक्यम् । षट्कर्मज्ञैः षट् च तानि कर्माणि च षट्कर्माणि तानि जानन्तीति षट्कर्मज्ञाः तैः पालनवशीकरणस्तंभनविद्वेषणोच्चाटनमारणाख्यानि षट्कर्माणि पुनः दिव्यमन्त्रौषधाढ्यैः मन्त्राश्च औषधानि च मन्त्रौषधानि दिव्यानि वीर्यवन्ति च तानि मन्त्रौषधानि च तैः दिव्यमन्त्रौषधैः आढ््यैः सम्पन्नैः इत्यर्थः । एतैः पद्मतीर्थादिभिः गुप्तान् संरक्षितान् ‘दिव्यमन्त्रौषधाद्यैः’ इति पाठे एतैः पद्मतीर्थादिभिः कर्तृभिः दिव्यमन्त्रौषधाद्यैः करणैः गुप्तान् इत्यर्थः । नः अस्मान् कोऽपि कश्चिदपि जेता पराभवकर्ता न हि नास्ति खलु ‘जि जये’ इत्यस्मात् धातोः लुट् परस्मैपदं जेता जेतारौ जेतारः’ ।। २० ।।",
  "12021": "यद्यपीति ।। यद्यपि एवं पूर्वोक्तप्रकारेण अस्मान् विजेता कोऽपि न भवेत् । तथापि विपक्षः विरुद्धसिद्धान्तः उपेक्ष्यः उपेक्षां कर्तुं अर्हः न हि,यथाशक्ति नानोपायैः निराकरणे यत्नः कर्तव्य इति भावः । ननु तर्हि विपक्षो नोपेक्ष्यश्चेत् ‘आक्रन्दं मे हन्त ृण्वन्तु’ इति आक्रन्दं कुर्वन् पुरुषः ‘तेजःशङ्कामात्रतो यद्विलीनं’ इत्यादिना किमित्याक्षिप्यत इति आशङ्कां परिहरति-किंत्विति ।। किन्तु तथापि अधुना इदानीं आक्रन्दकालः आक्रन्दस्य आक्रोशस्य कालः न प्राप्तः तस्मात् आक्रन्दं कुर्वन् पुरुषः निन्द्यत इति विपक्षो नोपेक्ष्य इत्यनेन यथाशक्ति विपक्षनिराकरणे यत्नः कार्य इत्युक्तम् । तत्कुतः सर्वथा निराकरणे एव प्रयत्नः किं न स्यात् इत्यत आह-अपीति ।। विपक्षः अद्वन्द्वस्वात्मबोधप्रतीतैः अद्वन्द्वः असदृशः सु शोभनः आत्मनः ब्रह्मणः बोधः ऐक्यज्ञानं अद्वन्द्वश्चासौ स्वात्मबोधश्च उत्तमब्रह्मैक्यज्ञानं इति भावः । तेन प्रतीतैः प्रख्यातैः ‘प्रतीते प्रथितख्यातवित्तविज्ञातविश्रुताः’ इत्यमरः शङ्कराद्यैः शङ्कराचार्यमुख्यैः आचार्यैरपि यत् यस्मात् शङ्क्यते औतज्ञानित्वेन प्रसिद्धैः शङ्कराचार्यप्रभृतिभिरपि भेदसमर्थनदक्षो विपक्षः निराकर्तुं शक्यते न वा इति सन्दिह्यते तस्मात् प्राबल्यात् विपक्षनिराकरणे यथाशक्ति यत्नः कार्य इत्युक्तं इति भावः । ‘शकि शङ्कायां’ इति धातोः कर्मणि लट् आत्मनेपदं शङ्क्यते शङ्क्येते शङ्क्यन्ते’ ।। २१ ।।",
  "12022": "यथाशक्तियत्नप्रकारं दर्शयति पारम्पर्येणेति ।। विदग्धैः चतुरैः अस्मदीयैः पुरुषैः मध्यस्थलोके मध्यस्थः उदासीनश्चासौ लोकश्च जनश्च मध्यस्थलोकः तस्मिन् ‘लोकस्तु भुवने जने’ इत्यमरः अस्मासु च परेषु च उदासीनजने तेषां मध्वादीनां सन्तो वा विद्यमाना वा असन्तोऽपि अविद्यमाना अपि वा दोषाः दूषणानि वर्णनीयाः कथनीयाः । किं कृत्वा नूतनेन नवीनेन मध्वेन,पारम्पर्येण अनादिपरम्परया आगतं प्राप्तं तत्त्वशास्त्रं तत्त्वस्य औतरूपतत्त्वस्य शास्त्रं औतनिर्णायकशाङ्करशास्त्रं इति यावत् । उत्सन्नं नाशितं हन्त विषादः । इतिशब्दः आद्यर्थकः एवमादि ‘इति हेतुप्रकरणप्रकारादिसमाप्तिषु’ इत्यमरः । उदीर्य कथयित्वा एवं पूर्वं उक्त्वा पश्चात्तद्दोषवर्णनेन मध्यस्थानां तेषु अनादरो भवेत् इति भावः ।। २२ ।।",
  "12023": "स्वाभिप्राय इति ।। मध्वादीनां दोषान् वदद्भिः अस्मदीयैः स्वाभिप्रायः स्वेषां आत्मनां अभिप्रायः अस्मानेव भजध्वं न तान् इत्यादिरूप आशयः ‘अभिप्रायश्छन्द आशयः’ इत्यमरः । ब्रह्मवत् निर्गुणब्रह्मवत् अवाच्यः वक्तुं अनर्हः स्यात् यथा अस्मन्मते ब्रह्म अवाच्यं तद्वत् न वक्तव्य इति भावः । कुतः यस्मात् मायाशक्त्या मायायाः छद्मनः शक्त्या सामर्थ्येन सर्वनिर्वाहसिद्धिः सर्वस्य परवशीकरणास्मदुत्कर्षाद्य-खिलस्य निर्वाहः घटनं तस्य सिद्धिः भवेत् अतः इत्यर्थः । इत्थं एवं नीत्या उपायेन स्वात्मनः स्वस्य यः जनः परः शत्रुः प्रतिकूल इति यावत् ‘परः स्यादुत्तमानात्मवैरिदूरेषु केवले परमव्ययमिच्छन्ति’ इति विश्वः,स्यात् भवेत् सः सर्वोऽपि लोकः बाध्यः निराकर्तव्यः । कयेव शास्त्रनीत्येव शास्त्रयुक्त्या यथा स्वप्रतिकूलवादिजनः निराकार्यः\nतथेति भावः ।। २३ ।।",
  "12024": "ग्रामेति ।। ग्रामे ग्रामे वीप्सायां द्विर्वचनं प्रतिग्रामं इत्यर्थः । एषां तत्त्ववादिनां सामपूर्वैः साम पूर्वं आदि येषां ते सामपूर्वाः तैः उपायैः सामभेददानदण्डाख्यैः चतुर्भिः उपायैः इत्यर्थः । साम सान्त्ववचनं,भेदः परस्परविरोधोत्पादनं,दानं द्रव्यदानं,दण्डः शरीरद्रव्यदण्डनादि एवं चत्वारः उपायाः ज्ञेयाः । पूर्वं पूर्वं ग्रामप्रवेशात् पूर्वमेव मानना अभ्यागमननमनभिक्षाप्रदानादिरूपा सम्भावना वार्यतां निवार्यतां इत्यर्थः । ‘वृञ् वरणे इति धातोः कर्मणि लोट् आत्मनेपदं वार्यतां वार्येतां वार्यन्तां’ सम्प्राप्तानां येन केनाप्युपायेन ग्रामं प्रविष्टानां तेषां मानभङ्गाय मानस्य अभिमानस्य भङ्गाय\nखण्डनाय उद्यतैः सन्नद्धैः अस्मदीयैः पुरुषैः ग्रन्थाकर्षादि ग्रन्थस्य पुस्तकस्य आकर्षः अपहरणं तदेव आदि यस्य तत् ग्रन्थाकर्षादि । आदिशब्देन दण्डखण्डनताडनादिकं\nग्राह्यं,कार्यं कर्तव्यम् ।। २४ ।।",
  "12025": "इत्यादीति ।। वक्राः कुटिलबुद्धयः एते मायिनः काले रूप्यपीठे व्याख्यानादुत्कर्षेण मध्वाचार्यस्थितिकाले । इत्यादि इति पूर्वोक्तं आदि यस्य तत् इत्यादि । कार्यं कर्तव्यं आलोच्य पुनरपि विचार्य,चक्रिभक्तप्रतीपं चक्रं सुदर्शनचक्रं अस्यास्तीति चक्री चक्रिणः चक्रधारिणः श्रीकृष्णस्य भक्तस्य मध्वाचार्यस्य प्रतीपं दोषवर्णनबहुमान-निवारणादिरूपं विरोधं चक्रुः कृतवन्तः । ‘डु कृञ् करणे इति धातोः लिट् परस्मैपदम्’ । अन्यथा प्रतीपकरणाभावे ते मायिनः दुःखोग्राम्भसि उग्रं असह्यं च तत् अम्भः उदकं च उग्राम्भः दुःखमेव उग्राम्भो यस्मिन् स तथोक्तः तस्मिन् दुःखाख्योग्रजलोपेते अन्धतामिस्रसिन्धौ अन्धतामिस्राख्यश्चासौ सिन्धुः समुद्रश्च तस्मिन् मंक्तुं मज्जनाय अधःप्रवेशनाय कथं वा योग्याः स्युः भवेयुः । तमोयोग्यानां तेषां तमसि पतनं तावदवश्यम् । तच्च हरिमुख्यप्राणद्वेषेणैव साध्यमिति श्रुत्यादौ निश्चितं तस्मात् मध्वाख्यमुख्यप्राणद्वेषकरणं तेषां एव युक्तं इति भावः । ‘अस् भुवीति धातोः विधिलिङ् परस्मैपदम्’ ।। २५ ।।",
  "12026": "व्रत्याकारमिति ।। रूप्यपीठालये रजतपीठपुरे मिलिता इति शेषः । कुमन्त्राः कुत्सितः मन्त्रः गुप्तवादः गौप्यविचारः येषां ते कुमन्त्राः ‘पापकुत्सेषदर्थे कुः’ इत्यमरः ‘वेदभेदे गुप्तवादे मन्त्रः’ इति च । अमी मायिनः वादव्याजात् स्वाभिप्रेताच्छादनेन आकारान्तरप्रदर्शनं व्याजः छद्मेत्यर्थः । ‘कपटोऽस्त्री व्याजदम्भोप-धयश्छद्मकैतवे’ इत्यमरः। वादस्य वादकथया व्याजः वादं कुर्मः इति छद्म तस्मात् ‘‘ल्यब्लोपनिमित्ता पञ्चमी’’ वादं निमित्तीकृत्येर्थः । क्षेपकामाः क्षेपं मध्वाचार्यनिराकरणं कामयन्त इति कामाः सन्तः व्रत्याकारं व्रतिनः यतेः आकारः काषायकौपीनदण्ड-धारित्वरूपवेषः यस्य स तथोक्तः तं वासुदेवद्विषं वासुदेवस्य विष्णोः द्विट् द्वेषी तं प्राज्ञम्मन्यं अहमेव प्राज्ञः पण्डित इत्यभिमन्यमानं तं प्रसिद्धं पुण्डरीकाभिधानं पुण्डरीक-पुरिनामकं वादिनं यत्नं यत्नवन्तं वादार्थसन्नद्धं चक्रुः ।। २६ ।।",
  "12027": "यद्वदिति ।। मूढः मध्वमाहात्म्याज्ञानी ‘अज्ञे मूढयथाजात मूर्खवैदेहबालिशाः’ इत्यमरः । पुण्डरीकपुरिः विद्वद्वर्यं विदुषां पण्डितानां वर्यं श्रेष्ठं श्रीमध्वाचार्यं तद्वत् तथा आह्वास्त स्पर्धया वादाय आहूतवान् । स्पर्धायां आङ् इत्याङ् पूर्वात् ह्वेञ् स्पर्धयां शब्दे च इत्यतो धातोः लुङ् आत्मनेपदं आह्वास्त आह्वासातां आह्वासत’ कथमिवाह्वास्त- अशुचीच्छुः अशुचिं अपवित्रं उच्छिष्टादिकं इच्छति कामयते इति अशुचीच्छुः ग्रामसिंहः सारमेयः सिंहं मृगेन्द्रं यद्वत् यथा । अयमपि मायी अशुचीच्छुः वेदादिप्रमाणविरुद्धत्वेन अशुचेः ब्रह्मात्म्यैक्यस्य कामनात् । पुनः कथमिव,एकदृष्टिः एका दृष्टिः चक्षुरिन्द्रियं यस्य स तथोक्तः काकः हंसं यद्वत् अयमपि एकदृष्टिः ब्रह्मात्मैक्यमेव सत्यं अन्यत्सर्वं मिथ्येति ज्ञानवान् । पुनः कथमिव मायी छद्मवान् भूरिमायुः ृगालः तरक्षुं शार्दूलं तद्वत् आह्वास्त ‘शार्दूलद्वीपिनौ व्याघ्रौ तरक्षुस्तु मृगादनः’ इत्यमरः । अयमपि मायी सर्वप्रपञ्चारोपोपादानेश्वराश्रिताप्रामाणिकमायाभ्युपगमात् तद्वदिति अन्वयः ।। २७ ।।",
  "12028": "अपीति ।। पतङ्ग इव शलभनामककीटविशेष इव ‘पतङ्गः शलभः सूर्ये’ इति विश्वः । लोलात्मा लोलः चञ्चलः आत्मा स्वभावो यस्य स तथोक्तः ‘लोलश्चञ्चलतृष्णयोः’ इति विश्वः । ‘आत्मा देहमनोब्रह्मस्वभावधृतिबुद्धिषु’ इति च । शलभो यथा अदक्षपक्षः अदक्षौ दभ्रौ पक्षौ पतत्रे यस्य स तथोक्तः तद्वदयमपि अदक्षपक्षः अदक्षः स्वपक्षसमर्थने वा परनिराकरणे वा असमर्थः पक्षः सिद्धान्तो यस्य स तथोक्तः । अत एव अल्पोऽपि नीचोऽपि असौ पुण्डरीकपुरिः मध्वेन मध्वाचार्येण नोपेक्षाम्बभूवे नोपेक्षितो हि अहो आश्चर्यम् । कथंभूतेन मध्वेन स्वभावात् मन्त्रौषधतपो-विद्यादिजनितसामर्थ्यं अनपेक्ष्य केवलं स्वरूपसामर्थ्यादेव दुस्तरेण पराजेतुं अशक्येन । कः केनेव पतङ्गः तेजोराशीराजितेन तेजसां राशिः समूहः तेन राजितेन अग्निनेव अग्नौ पतन् अल्पोऽपि पतङ्गः यथा अग्निना नोपेक्ष्यते किन्तु दह्यत एव तथा असावपि अस्य इति नोपेक्षित इति भावः ।। २८ ।।",
  "12029": "मानैरिति ।। असमानैः न विद्यते समानं सदृशं येषां तानि असमानानि प्रबलानि इत्यर्थः तैः । मान्यैः सर्वेषां प्रमाणत्वेन अङ्गीकारार्हैः मानैः वेदादिप्रमाणैः भासमानः विवक्षितार्थवेदादिप्रबलप्रमाणोदाहरणेन शोभमानः वेदवेदी वेदं वेदार्थं वेत्तीति वेदवेदी उत्तमप्रीतितीर्थः उत्तमश्चासौ प्रीतितीर्थः आनन्दतीर्थश्चेति तथोक्तः ।एनं प्रत्यर्थिभूतं पुण्डरीकपुरिं आक्षिप्य निराकृत्य पुनः स्वं स्वकीयं मतं सिद्धान्तं साधयित्वा पुनश्च विष्णोः प्रीत्यै वेदव्याख्यां वेदस्य व्याख्यां प्रवचनं चकार कृतवान् । पुण्डरीकपुरिणा सह वादकथायां तदुक्तसिद्धान्तं वेदादिप्रबलप्रमाणैः निरस्य तं निरुत्तरीकृत्य ततः स्वकीयसिद्धान्तं समर्थ्य पराजितस्य गमनानन्तरं पुनरपि विष्णुप्रीत्यर्थं वेदव्याख्यानं चकार आनन्दतीर्थाचार्यः इति भावः ।। २९ ।।",
  "12030": "आम्नायमिति ।। ये विप्राः ब्राह्मणाः आम्नायं वेदं ‘श्रुति स्त्री वेद आम्नायः’ इत्यमरः । आम्नायपूर्वं आम्नायाः स्वरवर्णादीनां विपरीतपाठराहित्यं ‘आम्नायोऽनन्यथापाठः’ इत्यमरः,अन्यथापाठराहित्यपूर्वकं यथा भवति तथा क्रिया-विशेषणं एतत् । वेदाध्येतृसम्प्रदायपूर्वकं इति यावत् । पेठुः अधीतवन्तः ‘पठ व्यक्तायां वाचीत्यतो लिट् परस्मैदम्’ । अनेकसङ्ख्याः अनेका बह्वी सङ्ख्या येषां ते तथोक्ताः ते विप्राः तावत् तदा वेदव्याख्यानसमये तत्र रूप्यपीठे कौतूहलेन कौतुकेन प्राप्ताः समागताः सन्तः पर्यासीनाः परितः आचार्यस्य समीपे समन्ततः आसीनाः उपविष्टाः सन्तः ‘समन्ततस्तु परितः सर्वतो विष्वगित्यपि’ इत्यमरः । प्रेक्ष्यं दर्शनीयं सुन्दरं इत्यर्थः । आचार्यवर्यं आचार्याः वेदव्याख्यातारः ‘मन्त्रव्याख्याकृदाचार्यः’ इत्यमरः तेषां वर्यं श्रेष्ठं श्रीमदानन्दतीर्थाचार्यं प्रेक्षाञ्चक्रिरे दृष्टवन्तः । वेदोच्चारणादिश्रवणविषये सावधाना बभूवुः इति भावः ।। ३० ।।",
  "12031": "उक्तेति ।। उक्ताङ्गेभ्यः ‘अकुहविसर्जनीयानां कण्ठः’ इत्यादि लक्षणग्रन्थे ककारादिवर्णाभिव्यक्तिस्थानत्वेन उक्तानि च तानि अङ्गानि च कण्ठताल्वाद्यवयवाश्च उक्ताङ्गानि तेभ्यः ‘अङ्गं प्रतीकोऽवयवः’ इत्यमरः । कादिकान् ककारः आदिः येषां ते कादिकाः तान् वर्णान् व्यञ्जयन्तं उच्चारणेन व्यक्तीकुर्वन्तं तत्तन्मात्राव्यञ्जनादौ ते ते च ते मात्राः वर्णाः तेषां वर्णानां समुचितैकमात्रादिमात्राणां व्यञ्जनं व्यक्तीकरणमेव आदि मुख्यं आदिशब्देन वर्णानां स्पष्टत्वेनोच्चारणं अपौरुषेयत्वेनोच्चारणं ग्राह्यं तस्मिन् प्रवीणं निपुणं ‘प्रवीणे निपुणाभिज्ञः’ इत्यमरः। एकमात्रादिलक्षणं चोक्तं ‘एकमात्रो भवेत्ध्रस्वो द्विमात्रो दीर्घ उच्यते । प्लुतो भवेत्त्रिमात्रस्तु व्यञ्जनं त्वर्धमात्रकं’ इति । अपौरुषेयत्वेनोच्चारणं नाम वर्णानां यथा पीडा न स्यात् तथोच्चारणं तत्प्रकारश्च सदृष्टान्त उक्तः ‘यथा व्याघ्री हरेत्पोेतं दंष्ट्राभ्यां न तु पीडयेत् । भीता पतनभेदाभ्यां तद्वद्वर्णान् प्रयोजयेत्’ इति । अयं भावः अर्धमात्रत्वेन ककारादिहकारान्तोच्चारणसमये तेषां स्थानत्वे क्लृप्तताल्वाद्यङ्गेभ्यः उच्चारणे ककारादिवर्णानां,यथासम्भवं एकमात्रादिसंज्ञिकह्रस्वदीर्घप्लुतात्मकोदात्तानुदात्तादिस्वरशिर-स्कत्वेन उच्चारणेतत्रापि व्यक्तेन अपौरुषेयत्वेन चोच्चारणे चतुरमिति । तथा शब्दरूपस्य उच्चारणसमये पश्यन्ती मध्यमा वैखरीनामिकाः तिस्रः अवस्थाः भवन्ति ‘तां पश्यन्तीं प्रथममुदितां मध्यमां बुद्धिसंस्थां वाचं चक्रे करणविशदां वैखरीं च प्रपद्ये’ इति उक्तत्वात् । तथा च ताः तिस्रोऽवस्थाः तद्गुणैः तासां पश्यन्त्याद्यवस्थादेवतानां गुणैः पृथक्पृथगुक्त-ध्यानाख्यगुणैः भावयन्तं अवस्थादेवताध्यानपूर्वकं उत्पादयन्तं इत्यर्थः । वेदव्याख्यानसमये एतादृशं मध्वाचार्यं दृष्ट्वा देवाः देवदेवं देवानां देवं स्तुत्यं नारायणं व्यस्मरन् चिन्तितवन्तः । सदृशदर्शनात् सदृशस्मरणस्य उचितत्वात् कथं मध्वाचार्यनारायणयोः सादृश्यं,कथंभूतं देवदेवं उक्ताङ्गेभ्यः ‘ब्रह्मा शिरसि ललाटे रुद्रः चन्द्रमा मनसोजातः’ इत्यादि श्रुतौ ब्रह्माद्युत्पत्तिस्थानत्वेनोक्तेभ्यः शिर आद्यङ्गेभ्यः कादिकान् कः ब्रह्मा आदिः येषां ते कादिकाः तान् ब्रह्मादिदेवान् ‘कः स्यात् पितामहे ब्रघ्ने मारुते शमनेऽनले’ इत्येकाक्षर-रत्नमाला । व्यञ्जयन्तं सृजन्तं तत्तन्मात्राव्यञ्जनादौ तेषां प्रसिद्धानां आकाशादि भूतानां तन्मात्राणां गुणभूतशब्दस्पर्शादीनां व्यञ्जनं सृष्टिः,आदिशब्देन आकाशादिभूतसृष्टिश्च तस्मिन् प्रवीणं,तिस्रोऽवस्थाः सृष्टिस्थितिसंहारलक्षणाः,तद्गुणैः तस्मिन् सृष्ट्यादौ अङ्गभूतैः प्रधानैः सत्वादिगुणैः भावयन्तं उत्पादयन्तं व्यस्मरन् ‘स्मृ स्मरणे इति धातोः लङ् परस्मैपदम्’ ।। ३१ ।।",
  "12032": "आदाविति ।। शब्दस्वरूपविशेषव्यक्तिः ‘विवृत्तिः’ इत्युच्यते । शब्दोच्चारणे अनेका विवृत्तयः सन्ति । ‘आदिह्रस्वा विवृत्तिः वत्सानुवृत्तिः अन्त्यह्रस्वा विवृत्तिः वत्सानुसारिणीत्युच्यते । आद्यन्तह्रस्वा विवृत्तिः पाकवती इत्युच्यते दीर्घमध्या विवृत्तिः पिपीलिकेत्युच्यते । तथोक्तं शिक्षायां ‘आदिह्रस्वा वत्सानुवृत्तिरन्त्या वत्सानुसारिणी पाकवत्युभयह्रस्वा दीर्घमध्या पिपीलिकेति’ एवं च आदौ ह्रस्वत्वेन हेतुना वत्सानुवृत्त्या वत्सानुवृत्त्याख्यया विवृत्या मात्रापादौ मात्रा नाम ह्रस्ववर्णोच्चारणकालः सा पादचतुष्टयवती ततश्च मात्रायाः मात्राख्यपरिमाणवतः कालस्य पादौ द्वौ अंशौ वर्तयन् उच्चारणेन प्रदर्शयन् दृश्यमानः देवादिभिः दृश्यमानः अग््य्ररूपाः श्रेष्ठरूपाः अन्याश्च अपराः विवृत्तीः पाकवतीपिपीलिकाख्याः विवृत्तीः कुर्वन् उच्चारणेन प्रकटयन् गोविन्दभक्तः गोविन्दस्य विष्णोः भक्तः श्रीमध्वाचार्यः गोविन्दश्रीः गोविन्दस्य यादवकृष्णस्य श्रीरिव श्रीः वेषरचना यस्य स तथोक्तः कृष्णसदृश इति भावः । आस बभूव ‘अस् भुवीत्यतो लिट् परस्मैपदं आस आसतुः आसुः’ ‘श्रीर्वेषरचना शोभा’ इत्यमरः । कथं गोविदसाम्यं- गोविन्दोऽपि आदौ बाल्ये ह्रस्वत्वेन हेतुना वत्सानुवृत्त्या वत्सानां तर्णकानां ‘वत्सस्तर्णकपुत्रादौ’ इति विश्वः अनुवृत्त्या पालनार्थं अनुगमनेन निमित्तेन मात्रापादौ इत्यत्र मात्रा पादौ इति पदद्वयं एवं च पादौ स्वाङ्घ्री वर्तयन् पादन्यासं कुर्वन् इति यावत् । मात्रा यशोदया दृश्यमानः अयं मम शिशुः इति सन्तोषेण दृश्यमानः तथा अग््य्ररूपाः अन्याः यशोदायाः सकाशात् अपराश्च गोपाङ्गनाः विवृत्तीः विगता वृत्तिः अन्यविषयक-चक्षुर्वृत्तिव्यापारः याभ्यस्ताः विवृत्तयः ताः गोपाङ्गनानां कृष्णलीलादर्शनेन अन्यविषय-कव्यापारस्यापगतत्वात् इति भावः । कुर्वन् गोवत्सपालनार्थं वत्सानुगमनं कुर्वन् कृष्णः मात्रा यशोदया अन्याभिःगोपाङ्गनाभिश्च दृश्यमान इति भावः ।। ३२ ।।",
  "12033": "माङ्गल्येति ।। माध्वी मध्वस्य इयं माध्वी मध्वाचार्येणोच्चार्यमाणा वेदवाणी वेदवाक् रेजे शुशुभे ‘राजृ दीप्तौ इत्यतो लिट् आत्मनेपदं रेजे रेजाते रेजिरे’। कथंभूता वेदवाणी- माङ्गल्याङ्गव्यक्तभावा मङ्गलान्येव माङ्गल्यानि श्रेष्ठानि च तानि अङ्गानि शिक्षाद्यङ्गानि च तैः व्यक्तः प्रकटितः भावः अभिप्रायः यस्याः सा तथोक्ता । पुनः कथंभूता त्रिलोकीं त्रयाणां लोकानां समाहारः त्रिलोकी तां विस्मयं आश्चर्यं प्रापयन्ती ‘विस्मयोऽऽद्भुतमाश्चर्यं’ इत्यमरः । पुनः कथंभूता रङ्गारूढा अनुनासिकतया क्रियमाणाः एकमात्रकद्विमात्रकाख्याः स्वरविशेषाः रङ्गाः तैः आरूढा विशिष्टा । पुनः कथंभूता मान्यविन्यासपादा मान्यः उचितः विन्यासः विरामः येषां ते मान्यविन्यासाः पादाः ऋक्पादाः यस्याः सा मान्यविन्यासपादा । पुनः सुस्वरा शोभनाः स्वराः उदात्तादिस्वराः यस्याः सा तथोक्ता । का इव रेजे अन्या कृष्णेव द्रौपदीव ‘कृष्णा तु द्रौपदीनीलाहारक्रूरासु दृश्यते’ इति विश्वः । कथंभूता कृष्णा- माङ्गल्याङ्गव्यक्तभावा माङ्गल्येषु सुन्दरेषु ओषु हस्ताद्यवयवेषु व्यक्तः स्पष्टः भावः विलासो यस्याः सा तथोक्ता । त्रिलोकीं विस्मयं प्रापयन्ती । रङ्गारूढा रङ्गं स्वयंवरमण्टपं आरूढा प्रविष्टा । मान्यविन्यासपादा मान्यः शोभमानः विन्यासः पादविक्षेपो ययोः तौ पादौ यस्याः सा तथोक्ता सुस्वरा शुकहंसवत् श्राव्यस्वरयुक्ता ।। ३३ ।।",
  "12034": "गाम्भीर्याद्यैरिति ।। औदार्यकार्यैः उदारस्य महतः भावः औदार्यं महत्त्वं श्रेष्ठत्वं इति यावत् ‘उदारो दातृमहतोः’ इत्यमरः । तेन कार्यैः जन्यैः पुरुषाणां महत्वेन हि शब्दोच्चारणे गाम्भीर्यादिगुणाः उत्पद्यन्ते इति भावः । गाम्भीर्याद्यैः गाम्भीर्यं आद्यं येषां ते गाम्भीर्याद्याः गुणाः तैः युक्तं नानानादश्लाघ्यं नानाप्रकाराश्च ते नादाः ध्वनयश्च तैः श्लाघ्यं प्रशंसनीयं पूर्वं मन्द्रध्वनिः पश्चात् उच्चध्वनिः इत्यादयः उच्चारणे नानाविधध्वनयः ‘मन्द्रस्तु गम्भीरे तारोऽत्युच्चैस्त्रयस्त्रिषु’ इत्यमरः । शिक्षाशिक्षालक्षणानां शिक्षायां शिक्षानामकवेदाङ्गभूतग्रन्थे प्रतिपाद्यमाना च सा शिक्षा च उच्चारण-विषयकानुशासनं तया प्रकटितानि च लक्षणानि च शिक्षाशिक्षालक्षणानि तेषां इति विग्रहः । लक्ष्यं उदाहरणभूतं अत एव मान्यं सुराद्यैरपि माननीयं धन्यबुद्धेः धन्या पूर्णा बुद्धिः यस्य स तथोक्तः श्रीमध्वाचार्यस्य तदुच्चारणं श्रुत्युच्चारणं अतुल्यं असदृशं अहं मन्ये जानामि ‘मन ज्ञाने इति धातोः लट् आत्मनेपदं मन्ये मन्यावहे मन्यामहे’ । शिक्षारूपवेदाङ्गे एवंरूपं उच्चारणं कुर्यात् इति उच्चारणलक्षणं विहितम् ।तच्च यत्किञ्चिदुदाहरणविषयत्वेन ज्ञेयं तत्र शिक्षोक्तोच्चारणलक्षणस्य मध्वकृतवेदोच्चारणमेव मुख्योदाहरणं इति भावः ।। ३४ ।।",
  "12035": "काल्पीरिति ।। सः मध्वाचार्यः इत्थं एवं प्रकारेण वेदं व्याचख्यौ व्याख्यातवान् ‘वि आङ् पूर्वात् ख्या प्रकथने इति धातोः लिट् परस्मैपदं चख्यौ चख्यतुः चख्युः’ । किं कुर्वन् काल्पीः कल्पस्य इमाः काल्प्यः ताः कल्पाख्यवेदाङ्गप्रतिपादिताः क्लृप्तीः वेदार्थनियमान् व्यञ्जयन् प्रकटयन् छान्दसीः छन्दस इमाः छान्दस्यः ताः छान्दसीः छन्दोनामकवेदाङ्गे कथिताः क्लृप्तीश्च व्यञ्जयन्,पुनः किं कृत्वा शाब्दं शब्दानां इदं शाब्दं शब्दानां साधुत्वप्रतिपादकं शास्त्रं व्याकरणाख्यवेदाङ्गं भूयः बाहुल्येन सर्वशब्देषूक्तार्थवाच-कत्वेनेति यावत् । उद्भाव्य प्रकटयित्वा कथंभूतः उक्तनैरुक्तमार्गः निरुक्तस्य अयं नैरुक्तः नैरुक्तश्चासौ मार्गश्च नैरुक्तमार्गः उक्तः प्रतिपादितः नैरुक्तमार्गः निरुक्ताख्यवेदाङ्गोक्तः शब्दनिर्वचनप्रकारः येन स तथोक्तः । पुनः कथंभूतः ज्योतिर्वेदिनां ज्योतिर्नामकवेदाङ्गं विदन्ति जानन्तीति ज्योतिर्वेदिनः तेषां ज्यायान् श्रेष्ठः एवं शिक्षादिषडङ्गानुसारेण वेदं व्याचख्यौ इति भावः ।। ३५ ।।",
  "12036": "श्रौत इति ।। मादृक् मत्सदृशः देही पुरुषः को नु को वा,चारुणी मनोहरे श्रौते श्रुतेः इमे श्रौते श्रुतिसम्बन्धिनी अस्य मध्वाचार्यस्य ते व्याख्योच्चारणे व्याख्या च उच्चारणं च व्याख्योच्चारणे वर्णयेत् स्तुवीत कोऽपि न समर्थ इत्यर्थः । ‘वर्ण स्तुतौ इति धातोः लिङ् परस्मैपदम्’ । कुतः ये अमुष्य व्याख्योच्चारणे वागीशानैः वाचां सर्ववाचां ईशानैः अभिमानिभिः भूर्याश्चर्यैः भूरि बहुलं आश्चर्यं विस्मयः येषां ते तथोक्ताः तैः वाग्विहङ्गेशजीवैः वाक् सरस्वतीदेवी विहङ्गेशः विहङ्गानां पक्षिणां ‘खगे विहङ्गविहगविहङ्गमविहायसः’ इत्यमरः ईशः स्वामी गरुडः जीवो बृहस्पतिः ‘जीव आङ्गिरसो वाचस्पतिश्चित्रशिखण्डिजः’ इत्यमरः । वाक् च विहङ्गेशश्च जीवश्च वाग्विहङ्गेशजीवाः तैः प्रणम्य मध्वाचार्यं नत्वा वर्णिते स्तुते वागभिमानिभिः सरस्वत्यादि-भिरपि आश्चर्येणैव स्तूयमानत्वात् तादृशव्याख्योच्चारणस्तुतौ मनुष्यः अहं अल्पबुद्धिः न समर्थ इति भावः ।। ३६ ।।",
  "12037": "छन्द इति ।। सौम्याः प्रसन्नमुखमानसाः अमी सर्वे ब्राह्मणाः अत्र मिलिता शेषविद्वत्सभायां ब्रह्मणेव चतुर्मुखेनेव अमुना श्रीमध्वाचार्येण इत्थं पूर्वोक्तप्रकारेण सार्थं अर्थसहितं यथा भवति तथा प्रोक्तं व्याख्यातं छन्दःसार्थं छन्दसां वेदानां सार्थं समूहं ‘सार्थो वणिक् समूहे स्यादपि सन्धानमात्रके’ इति विश्वः । श्रुत्वा आकर्ण्य जिष्णु-जिज्ञासया जिष्णोः जयिनः जिज्ञासया ज्ञातुमिच्छया श्रीमध्वपुण्डरीकपुर्योः मध्ये जयी क इति इच्छया इत्यर्थः । चित्रकायाभिधानं चित्रकाय इति पुण्डरीकपुरि इति अभिधानं नाम यस्य स तथोक्तः ‘व्याघ्रेऽपि पुण्डरीको ना’ इत्यभिधानम् । चित्रकायशब्दस्यापि व्याघ्रवाचित्वात् पुण्डरीकपदस्थाने चित्रकायः इत्युक्तं तं पुण्डरीकपुरिं स्थलान्तरे विद्यमानं प्राप्य प्रोचुः बभाषिरे । ‘वच परिभाषणे इत्यतो लिट् परस्मैपदम्’ ।। ३७ ।।",
  "12038": "प्राज्येति ।। असौ प्राज्यप्रज्ञः प्राज्या प्रचुरा पूर्णा प्रज्ञा यस्य स तथोक्तः ‘प्रभूतं प्रचुरं प्राज्यं’ इत्यमरः । श्रीपूर्णप्रज्ञाचार्यः प्राज्यया पूर्णया प्रज्ञया मन्त्रवर्णाभिधेयं मन्त्रवर्णस्य वेदस्य अभिधेयं अर्थं अवोचत् उक्तवान् । हन्त हर्षे । हे प्राज्ञविद्वन्तत्प्रत्यर्थी तस्य मध्वाचार्यस्य परिपन्थी विरोधीति यावत् । भवांश्च भवानपि श्रोतुकामैः वेदस्य त्वत्कृतप्रवचनप्रकारं श्रोतुकामैः अस्माभिः एतत् मन्त्राभिधेयं वक्तुं प्रार्थ्यते याच्यते । मध्वाचार्यव्याख्यानं श्रुतम् । भवता वेदव्याख्यानं क्रियेत तत्प्रकारं श्रोष्याम इत्यूचुरिति भावः ।। ३८ ।।",
  "12039": "इत्युक्त इति ।। तैः विप्रैः इति पूर्वोक्तप्रकारेण उक्तः प्रार्थितः सन् विस्तारिबुद्धेः विस्तारः अस्या अस्तीति विस्तारिणी बुद्धिः यस्य स तथोक्तः । तस्य पूर्णप्रज्ञाचार्यस्य साम्यं वेदप्रवचने साम्यं समानत्वं प्राप्तुं सम्प्रवृत्तः प्रयत्नं कुर्वन् दुरात्मा दुष्टः आत्मा बुद्धिः यस्य स तथोक्तः ‘आत्मा देहमनोब्रह्मस्वभावधृतिबुद्धिषु’ इति विश्वः । एषः पुण्डरीकपुरिः अत्र सभायां हास्यः अपहासविषयः अभूत् । क इव पूर्वं कृष्णावतारे वासुदेवप्रभार्थी वासुदेवस्य श्रीकृष्णस्य प्रभां साम्यं गरुडवाहनचतुर्भुजत्वादिरूपं\nअपेक्षते इति वासुदेवप्रभार्थी पौण्ड्रकः पौण्ड्रकाख्यः वासुदेवः यद्वत् यथा हास्योऽभूत्\nतथा इत्यर्थः ।। ३९ ।।",
  "12040": "आङादेशादिति ।। पृथ्वीदेवाः भूदेवाः ब्राह्मणा इत्यर्थः ‘विप्रश्च ब्राह्मणोऽसौ’ इत्यमरः । तं पुण्डरीकपुरिं निनिन्दुः’ निन्दितवन्तः ‘‘णिदि कुत्सायां इत्यतो लिट् परस्मैपदं निनिन्द निनिन्दतुः निनिन्दुः । कथंभूतं ऐतरेयादिसूक्ते ऐतरेयस्य ऋग्वेदस्य आदि आदिमं च तत् सूक्तं च तस्मिन् ‘अग्निमीे पुरोहितं’ इति ऋग्वेदस्य प्रथमसूक्ते तत्रापि ‘अग्निना रयिमश्नवत्’ इत्यस्मिन् अर्धर्चि श्रूयमाणात् इति शेषः। आङादेशात् तृतीयैकवचनभूतस्य आङ्प्रत्ययस्य नादेशेन सिद्धात् अग्निना इत्यस्मात् शब्दात् उत्तरं परतो विद्यमानं रादिशब्दं रः रेफः आदिः यस्य सः रादिः रादिश्चासौ शब्दः रयिशब्दश्च रादिशब्दः तं संहितापाठकाले रयिं इत्येतं रादिशब्दं श्रुत्वा व्याख्यालौल्यात् व्याख्यायां एतत् सूक्तप्रवचने लौल्यात् सतृष्णत्वात् औत्कण्ट््यादिति यावत् ‘लोलश्च-लसतृष्णयोः’ इत्यमरः । अग्निमीे इत्यादेः पदविभागसमये अग्निना रयिं इत्यत्र अग्निना इति तृतीयान्तपदं विभज्य रयिं इति पदं भेत्तव्यं तथा विहितत्वात् तथा पदच्छेदप्रकारं विहाय अग्नीतिपदं विभज्य पश्चात् नारेति पदं उक्तवन्तं अत एव निन्दनीयं तं निनिन्दुः इति अन्वयः । शाब्दिकोऽयं पुण्डरीकः कथं एवं ब्रूयात् इति न शङ्कनीयं मध्वाचार्यकिङ्कर्या शारदया भ्रंशितवाचः तथोक्तिसंभवात् । तथा हि उक्तं ‘अनधीतवानपि हि पुण्डरीकपूर्ननु शाब्दिकः कथमिदं वदेदिति । अतिशङ्कि मा दशमतेर्हि किङ्करी सकलस्य चोदयति शारदागिरः’ इति ।। ४० ।।",
  "12041": "शार्दूलेति ।। धूर्तः विप्रलम्भकः एषः मायिगोमायुः मायी पुण्डरीकपुरिनामा गोमायुः ृगालः शार्दूलाख्यां शार्दूल इति संज्ञां प्राप्य प्राक् श्रीमध्वाचार्यप्राप्तेः पूर्वं लोके जनमध्ये सम्भावितः पूजितः सन् तदानीं वादिद्वीपिध्वंसिनं वादिनः दुर्वादिन एव द्वीपिनः शार्दूलाः तान् ध्वंसयति भञ्जयतीति वादिद्वीपिध्वंसी तं मध्वसिंहं श्रीमध्वाचार्याख्यसिंहं प्राप्तः सन् इत्थं पूर्वोक्तप्रकारेण शब्दशेषः शब्देन शार्दूल इति नाममात्रेण शेषः अवशिष्टः बभूव हि आश्चर्यमेतत् । अयं भावः यथा कश्चित् ृगालः व्याघ्रोऽहं इत्युक्त्वा लोकं भीषयन् सन् कदाचित् सिंहं प्राप्य तन्निनादमात्रेण पलायन् नायं व्याघ्रः अपि तु ृगाल एव इति निश्चितोऽपि नाममात्रेण शार्दूल इत्युच्यते न तु पूर्ववत् भयविषयः एवं अयं पुण्डरीकपुरिः इयन्तं कालं लोके महाप्राज्ञः अयं इति पूजितोऽपि तदा सर्वविद्वच्छ्रेष्ठं सर्वदुर्वादिभञ्जनं श्रीमध्वाचार्यं प्राप्य भग्नदर्पो भूत्वा पुण्डरीक इति नाममात्रेणावशिष्टो बभूव न तु पूर्ववत् प्राज्ञोऽयमिति पूजाविषयः इति ।। ४१ ।।",
  "12042": "कृष्णेति ।। अग्रयानन्दतीर्थाख्यपार्थः अग्रयः श्रेष्ठश्चासौ आनन्द-तीर्थाख्यश्च स एव पार्थः अर्जुनः तां श्रियं पद्माख्यासत्सैन्धवेन असत् दुष्टश्चासौ सैन्धवः जयद्रथश्च पद्मः पद्मतीर्थ इति आख्या यस्यासौ पद्माख्यश्चासौ असत् सैन्धवश्च तेन आहृतां अपहृतां शुश्राव श्रुतवान् । ‘ृ श्रवणे इत्यतो लिट् परस्मैपदं शुश्राव शुश्रुवतुः शुश्रुवुः’ । तां कां या कृष्णाभीष्टा कृष्णस्य वेदव्यासस्य अभीष्टा प्रिया शास्त्रविस्पष्टसंज्ञा शास्त्रं इति विस्पष्टा प्रसिद्धा संज्ञा नाम यस्याः सा तथोक्ता । सद्विजेन सच्चासौ द्विजश्च दोषरहितब्राह्मणः तेन सन् ज्ञानी ‘सन् सुधीः कोविदो बुधः’ इत्यमरः तादृशेन द्विजेनेति वा लिकुचकुलशेखरेण शङ्कराचार्यनाम्ना विप्रेण पालिता रक्षिता स्वीया स्वसम्बन्धिनी श्रीः लोके स्वकीर्तिहेतुभूता स्वप्रणीतशास्त्रपुस्तकावलिरूपा सम्पत् अभूत् तां इति सम्बन्धः। मध्वाचार्येण स्वकृतशास्त्रपुस्तकजातं लिकुचकुलोत्पन्नशङ्कराचार्यनामकब्राह्मणाधीनं कृत-मभूत् । अत्र पुण्डरीकस्य पराजये सति पद्मतीर्थः अपाहरत् इति रूप्यपीठस्थेन मध्वाचार्येण श्रुतं इति भावः । यथा अर्जुनः जयद्रथेन अपहृतां श्रियं शुश्राव तद्वत् इति भावः । या च कृष्णाभीष्टा यादवकृष्णस्य प्रीतिविषया शास्त्रविस्पष्टसंज्ञा शास्त्रे भारते विस्पष्टा प्रसिद्धा संज्ञा नाम यस्याः सा तथोक्ता । सद्विजेन सज्जनेन विप्रेण धौम्याचार्येण पालिता पार्थेषु सर्वेषु मृगयां गतेषु सत्सु धौम्येन रक्षिता हि एवं भूता स्वीया स्वकीया श्रीः भाग्याख्या सम्पत् अभूत् तां इति सम्बन्धः, ‘सम्पत्तिः श्रीश्च लक्ष्मीश्च’ इत्यमरः । व्यासार्जुनाग्निहरिकोकिलकाकशूद्रतामिस्रपक्षकलिनीलगुणेषु कृष्णः’ इति भास्करः ।।४२।।",
  "12043": "तूर्णमिति ।। अथ पुस्तकापहरणश्रवणानन्तरं तूर्णं आशु ‘सत्वरं चपलं तूर्णमविलम्बितमाशु च’ इत्यमरः तीर्णादभ्रमार्गः तीर्णः अतिक्रान्तः अदभ्रः बहुयोजनपरिमितः मार्गः येन स तथोक्तः ‘अदभ्रं बहुलं बहु’ इत्यमरः सार्यः आर्येण ज्येष्ठयतिना सहितः असौ श्रीमध्वाचार्यः तं प्राग्रयवाटाख्यग्रामस्थं पद्मतीर्थं सम्प्राप्तः सन् गोगणैः गवां वाचां गणैः समूहैः भीषयित्वा भयं प्रापयित्वा संयम्य निरुध्य निरुत्तरीकृत्य सम्प्राप्तश्रीः सम्प्राप्ता सम्पादिता श्रीः जयसम्पत्तिः येन स तथोक्तः सन् निर्जितं पराजितं अन्तर्यन्तृकामेन अन्तर्यन्ता अन्तर्यामी तस्य कामेन अपेक्षया अन्तर्याम्यपेक्षया कृतत्वेन निमित्तेनेति यावत् हास्यं परिहासविषयं तं पद्मतीर्थं जहास अपहसितवान् । कस्मिंश्चित् विवादविषये एतत्सर्वं अन्तर्यामी वेद इति अन्तर्याम्यपेक्षया कृतत्वेन हेतुना स्वमतानभिमतनियम्यनियामकयोः उभयोः अङ्गीकारात् अपहासविषयं पद्मतीर्थं जहास इति भावः । ‘हसे हसने इत्यतो लिट् परस्मैपदम्’ । पार्थोऽपि द्रौपदीहरणश्रवणानन्तरं तूर्णं तीर्णादभ्रमार्गः सार्यः आर्येण श्रीभीमसेनेन सहितः सन् जयद्रथं प्राप्तः तं गोगणैः गवां बाणानां गणैः भीषयित्वा संयम्य पाशैः बध्वा संप्राप्तश्रीः सम्प्राप्ता जयद्रथादपनीता श्रीः द्रौपदी येन स तथोक्तः अन्तर्यन्तृकामेन अन्तर्यन्ता अन्तःप्रेरकः कामः मन्मथः तेन कामोद्रेकप्रयुक्तपरदारधर्षणाख्यकुत्सितकर्मणा निमित्तेनेति यावत् । हास्यं जयद्रथं यथा जहास तद्वत् इति भावः । ‘गौर्बाणे वृषभे चन्द्रे वाग्भूदिग्धेनुषु स्त्रियाम् । द्वयोस्तु रश्मिदृग्बाणस्वर्गवश्चाम्बुलोमसु’ इति रत्नमाला ।। ४३ ।।",
  "12044": "दुष्टेति ।। हर्यंशः हरेः वायोः अंशः अयं श्रीमध्वाचार्यः तं पद्मतीर्थं भूयः पुनः न चक्षाम तद्विषये क्षमावान् नाभूत् इति भावः । तं कं दुष्टात्मा असौ भद्रं असौ भद्रं इति पदच्छेदः यः असौ दुष्टात्मा दुष्टः आत्मा बुद्धिः यस्य स तथोक्तः पद्मतीर्थः भद्रं मनोवाक्कायकर्मभिः शोभनं एकाकिनं सहायरहितं सौख्यदाख्यं सौख्यद इति शङ्कर इति आख्या यस्य स तथोक्तः तं द्विजं क्षेप्तुं निराकर्तुं हेतुः कारणं बभूव । यथा हर्यंशः हरेः इन्द्रस्य अंशः अवतारः अयं अर्जुनः तं जयद्रथं भूयः मरणपर्यन्तं न चक्षाम तद्वत् इति भावः । ‘क्षमुष् सहने इत्यतो लिट् परस्मैपदं चक्षाम चक्षमतुः चक्षमुः’ तं कं यः दुष्टात्मा जयद्रथः एकाकिनं सौख्यदाख्यं सौख्यं सुखं ददातीति सौख्यदा तादृशी आख्या संज्ञा यस्य स तथोक्तः तं अत्र सौभद्रं इति पदच्छेदः सुभद्रायाः अपत्यं पुमान् सौभद्रः तं सौभद्रं अभिमन्युं क्षेप्तुं हन्तुं हेतुः बभूव कौरवपाण्डवयुद्धे पद्मव्यूहद्वारि पाण्डवनिरोधात् तस्य तत् हननहेतुत्वं तोके अपत्ये ‘स्तुक् तोकस्तनयश्च नन्दनः’ इति प्राज्ञैः अपत्यं स्मृतं इति सन्ने सति नाशिते सति केसरी सिंहः सूकरमिव वराहमृगमिव ‘वराहः सूकरो धृष्टिः’ इत्यमरः सूकरेण सिंहं वंचयित्वा सिंहशिशौ नाशिते सति सिंहः सूकरं यथा न क्षाम्यति किन्तु हन्त्येव तद्वत् अयं मध्वाचार्योऽपि तं न चक्षाम इति भावः ‘चन्द्रे सूर्ये यमे विष्णौ वासवे दर्दुरे हये । मृगेन्द्रे वानरे वायौ दशस्वपि हरिः स्मृतः’ इति धनञ्जयः ।। ४४ ।।",
  "12045": "तस्येति ।। प्राक् पूर्वं जितोऽपि पराजितोऽपि यो जनः पुण्डरीकपुर्याख्यः तस्य त्रासात् श्रीमध्वाचार्यस्य भयात् ‘दरत्रासौ भीतिर्भीः साध्वसं भयं’ इत्यमरः पृष्ठतः पश्चाद्भागे तिष्ठतः स्थितस्य पद्मतीर्थस्य क्षेमापेक्षी क्षेमं प्राप्तप्रतिष्ठासंरक्षणं अपेक्षत इति क्षेमापेक्षी अभूत् । अषां मध्वशिष्याणां मध्ये तत्प्रयुक्ताः तेन पुण्डरीकपुरिणा प्रयुक्ताः गोततीः गवां उपन्यासरूपाणां वाचां ततीः समुदायान् जिष्णुः जयशीलः सः मध्वाचार्यः पञ्चषैः पञ्च वा षड् वा पञ्चषाः तैः गोविशेषैः गवां वाचां विशेषैः तत्कृतस्यो-पन्यासस्य अपशब्दादिदोषप्रकाशैः इत्यर्थः अद्यत् अखण्डयत् ‘दो अवखण्डने इति धातोः लङ् परस्मैपदं अद्यत् अद्यतां अद्यन्’ पुण्डरीकपुरिः पूर्वं मध्वाचार्येण पराजितोऽपि मध्वभयात् पश्चादेव स्थितस्य पद्मतीर्थस्य सहायो भूत्वा मध्वजनेषु उपन्यासं चकार मध्वाचार्यः तदुपन्यासं निराचक्रे इति भावः । यथा जिष्णुः पार्थः प्राग्जितोऽपि पराजितोऽपि यो जनः अश्वत्थामादिः तस्य त्रासात् अर्जुनस्य भयात् पृष्ठतः पश्चाद्भागे तिष्ठतः पार्थाभिमुख्यं अप्राप्य अश्वात्थामादीनां पश्चाद्भागे वर्तमानस्य इत्यर्थः जयद्रथस्य क्षेमापेक्षी मरणाभावापेक्षी अभूत् अन्येषां मध्ये पाण्डवानां मध्ये तत्प्रयुक्ताः तेन जयद्रथक्षेमापेक्षिणा अश्वत्थामादिना प्रयुक्ताः क्षिप्ताः गोततीः गवां बाणानां ततीः समूहान् पञ्चषैः गोविशेषैः बाणविशेषैः अद्यत् अखण्डयत् तद्वत् इति भावः ।। ४५ ।।",
  "12046": "विष्णोरिति ।। मध्वपार्थः श्रीमध्वाचार्याख्यार्जुनः भूयः पद्मतीर्थसहायकारिपुण्डरीकनिराकरणानन्तरं पुनरपि विष्णोः परब्रह्मणः पदान्तं पद्यते गम्यते ज्ञायते इति पदं स्वरूपं तस्य अन्तो निर्णयो यस्मात् तत् तथोक्तं विष्णुस्वरूप-निर्णायकशास्त्रं इत्यर्थः शोभयद्भिः पारम्पर्येण नैरन्तर्येण अविच्छेदेनेति यावत् ईर्यमाणैः उच्यमानैः अवार्यैः निराकर्तुमशक्यैः गोव्रातैः गवां उपन्यासात्मकवचनानां व्रातैः समूहैः ‘स्तोमौघनिकरव्रातवारसंघातसञ्जयाः’ इत्यमरः तं कञ्जाख्यानं कञ्ज इति पद्मतीर्थ इति आख्यानं नाम यस्य स तथोक्तः तं सिन्धुपं जयद्रथं दारयित्वा निराकृत्य न्यगृह्णात् निग्रहस्थानयुक्तं अकरोत् । स्वकृतं उपन्यासं अखण्डयित्वा तूष्णीं स्थितं तं पद्मतीर्थं अनुक्त्याख्यनिग्रहस्थानयुक्तं अकरोत् इति भावः । पार्थः यथा विष्णोः पदान्तं विष्णुपदस्य आकाशस्य अन्तं प्रान्तप्रदेशं इत्यर्थः शोभयद्भिः पारम्पर्येण ईर्यमाणैः मुच्यमानैः अवार्यैः गोव्रातैः तं सिन्धुपं जयद्रथं दारयित्वा विदार्य न्यगृह्णात् तद्वत् इति भावः ‘निपूर्वात् ग्रह उपादाने इत्यतो लङ् परस्मैपदं अगृण्हात् अगृण्हीताम् अगृण्हन्’ इति ‘अन्तः प्रान्तेऽन्तिके नाशे स्वरूपैकान्तनिर्णये’ इति विश्वः कृष्णाभीष्टेत्यारभ्योक्तः प्रमेयः नारायणपण्डिताचार्यैरेव सङ्गृह्य स्वकृतभावप्रकाशिकायां उक्तः ‘विष्णुमङ्गलदेशान्ते हृतां कबलिकां निजाम् । श्रुत्वा रजतपीठस्थ एकं वाटं ययौ गुरुः ।। तत्रापि चोलजं दृष्ट्वा स्वशिष्यैस्तं रुरोध सः’ इत्यादिना ।। ४६ ।।",
  "12047": "एवं पद्मतीर्थादिषु पराभूतेषु विद्रुतेषु सत्सु तत्र विद्यमानसज्जनाः मायावादिनः प्रति एवं आहुः इत्याह ।। आस्तां इति ।। रे इत्यव्ययं हीनसम्बोधने वर्तते ‘हीनसम्बोधने तु रे’ इत्यमरः रे रे मायावादिचोराः मायावादिनामकाः तस्कराः वः युष्माकं एव विश्वमोषः विश्वस्य भेदाद्यखिलप्रपञ्चस्य मोषः चौर्यं आस्तां आस्तां तिष्ठतु तिष्ठतु इतःपरं अलं इति भावः ‘आस उपवेशने इति धातोः लोट् आत्मनेपदं आस्तां आसाताम् आसतां’ तर्हि किं कार्यं इति चेत् यूयं द्रवेत पलायध्वं ‘द्रु गतौ इति धातोः विधिलिङ् परस्मैपदं द्रवेः द्रवेतं द्रवेत’ कुतः द्रष्टा द्रष्टा यः यः युष्मान् द्रक्ष्यति स सर्वोऽपि जनः वः युष्मान् ध्रुवं निश्चयेन ‘ध्रुवं तु निश्चये तर्के’ इति विश्वः निग्रहीता निग्रहस्थान-प्राप्तान् करिष्यति । तथा हि युष्माभिः किंचिदुक्तं चेत् तदा भवदुक्तं सत्यं मिथ्या वा इति विकल्प्य सत्यं चेत् अपसिद्धान्तः मिथ्या चेत् भवदुक्तेः प्रमितत्वात् न मिथ्यात्वं प्रमाणाविरुद्धं सम्भवति इत्युक्त्वा द्रष्टा द्रष्टापुरुषः वः निरुत्तरान् कुर्यात् इत्यर्थः ‘ग्रह उपादाने इत्यतो लुट् परस्मैपदं ग्रहीता ग्रहीतारौ ग्रहीतारः’ तस्मात् युष्माकं द्राक् आशु गुहान्तं गुहायाः अन्तं मध्यदेशं प्रवेष्टुं प्रवेशं कर्तुं कालः प्राप्तः । यथा कश्चित् चोरान् दृष्ट्वैव एतत् चौर्यं अलं द्रष्टा द्रष्टा जनः वः हन्ता तस्मात् पलायध्वं द्राक् गुहायां प्रविशत इति ब्रूयात् तद्वत् इति भावः । एतेषां श्लोकानां सर्गान्तिमश्लोकेन अन्वयो ज्ञातव्यः ।। ४७ ।।",
  "12048": "अयमेव गुहायां प्रवेष्टुं कालः इत्याह ।। तेज इति ।। विद्वच्चक्रचन्द्रस्य विदुषां पण्डितानां चक्रः समूहः ‘चक्रो गणे चक्रवाके’ इति विश्वः स एव चन्द्रः तस्य तेजः प्रकाशः लीनं तिरस्कृतं विदुषां विद्यामदो निरस्त इति भावः । वादिनक्षत्रलक्ष्मीः वादिनः कुवादिन एव नक्षत्राणि तेषां लक्ष्मीः शोभापि अलं सम्यक् विध्वस्ता नष्टा कुवादिनां जयश्रीरपि नष्टेति भावः । न केवलं एतावन्मात्रं किन्तु विश्वव्याप्तं विश्वस्मिन् लोके व्याप्तं तद्दीप्तिमूलं तयोः विद्वच्चक्रचन्द्रस्य वादिनक्षत्राणां च दीप्त्योः प्रकाशयोः मूलं कारणं युष्मत्प्रेष्ठं प्रत्यक्षादिप्रमाणसिद्धभेदादि प्रपञ्चचोराणां युष्माकं अतिप्रियं यत्तु तमः अज्ञानं अभूत् तदपि निरस्तं यथा चन्द्रदीप्तेः नक्षत्रदीप्तेश्च कारणं ध्वान्तं चोराणां अतिप्रियं तमसि हि चोराः चोरयन्ति तादृशे ध्वान्ते नष्टे सति यथा कश्चित्पुरुषः चोरान् प्रतिवदेत् हे चोराः अन्धकारो नष्टः जनाः युष्मान् पश्येयुः हन्युश्च ततः आशु द्रवत इति तद्वत् हे मायावादिनः भवदीयविदुषां विद्यामदो नाशितः वादिनां जयशोभा च नष्टा यत् अज्ञानं अवलम्ब्य इयन्तं कालं विदुषां प्रवृत्तिः अज्ञानस्य सर्वनिर्वाहहेतुत्वाङ्गीकारात् भवतां अतिप्रियं तच्च अज्ञानं नाशितं अतः निराश्रयत्वात् गुहां प्रवेष्टुं पलायध्वं इति सज्जना अब्रुवन् इति भावः ।। ४८ ।।",
  "12049": "विद्वच्चक्रचन्द्रादेः तेजोभङ्गः कस्मात् अभूत् कुतश्च तमो नष्टं इत्यत आह ।। पूर्वेति ।। असौ सर्ववित् सर्वदीपः सर्वं वेत्ति जानातीति सर्ववित् सर्वज्ञः पूर्णप्रज्ञः स एव सर्वं दीपयति प्रकाशयतीति सर्वदीपः मध्वाख्यसूर्यः साक्षात् प्रत्यक्षं सर्वसमक्षं इति यावत् ‘साक्षात्प्रत्यक्षतुल्ययोः’ इत्यमरः देदीप्यते अतिशयेन प्रकाशते सूर्यो यथा सर्वसमक्षं प्रकाशते तथा मध्वाचार्योऽपि सर्वसमक्षं प्रकाशते असौ युष्माभिः नैक्षि किं न दृष्टः किं श्रीमध्वाचार्यं दृष्ट्वापि एवं अवस्थानं भवतां अनुचितं अतः शीघ्रं पलायध्वं इति भावः ‘दीपी दीप्तौ इत्यतो यङंतात् लडात्मनेपदं देदीप्यते देदीप्येते देदीप्यन्ते’ ‘ईक्ष् दर्शनाङ्कनयोः इत्यतः कर्मणि लुङ् आत्मनेपदं ऐक्षि ऐक्षिषातां एक्षिषत’ किं कृत्वा असौ प्रकाशते गोसन्दोहैः गवां वाचां सन्दोहैः समूहैः ‘सन्दोहविसरव्रजाः’ इत्यमरः पूर्वाशां पूर्वेषां ब्रह्मादीनां आशां अभिलाषं आपूर्य पूरयित्वा सज्जनाज्ञाननिरासो भवेत् इति ब्रह्मादीनां मनोरथः तत्वोपदेशेन सज्जनाज्ञाननिरासं साधयित्वेति भावः । कथंभूतः सप्तविद्याख्यवाहः सप्त च ता विद्याश्च सप्तविद्या इति आख्या येषां ते सप्तविद्याख्याः ता एव वाहाः अश्वाः यस्य स तथोक्तः ‘वाजिवाहार्वगन्धर्वहयसैन्धवसप्तयः’ इत्यमरः ऋग्यजुःसामाथर्वसंज्ञकाः चत्वारो वेदाः,मूलरामायणं भारतं पञ्चरात्रं च इति त्रयम् । एवं सप्तविद्याः विश्वप्रकाशी विश्वस्मिन् सर्वस्मिन् प्रकाशते इति विश्वप्रकाशी । यद्वा विश्वस्य परापरतत्वस्य प्रकाशनात् विश्वप्रकाशी देवः क्रीडादिगुणवान् यथा सप्ताश्वः विश्वप्रकाशी सर्वप्रकाशकः सूर्यः पूर्वाशां पूर्वा प्राची च सा आशा दिक् च पूर्वाशा तां ‘आशादिगभिलाषयोः’ इत्यमरः गोसन्दोहैः गवां किरणानां सन्दोहैः आपूर्य व्याप्य देदीप्यते असौ नैक्षि किम् । हे बालिशाः शीघ्रं पलायध्वं इति कश्चित् चोरान् प्रति वदेत् तद्वत् मायिनः प्रति सज्जनोऽवदत् इति ‘गौः स्वर्गे वृषभे रश्मौ’ इति विश्वः ।। ४९ ।।",
  "12050": "एवं भूतः मध्वसूर्यः केनापि आच्छादयितुं न शक्यते इत्याह ।। सर्वाधारं इति ।। सर्वाधारं सर्वेषां आश्रयं शारदेन्दीवराभं शरदि शरत्काले भवं शारदं च तत् इन्दीवरं नीलोत्पलं च शारदेन्दीवरवत् आभा कान्तिः यस्य स तथोक्तः तं नीलवर्णं इत्यर्थः रम्याकारं रम्यः मनोहरः आकारः स्वरूपं यस्य स तथोक्तः तं शब्दभेदैः शब्दानां वर्णात्मकशब्दानां भेदैः विशेषैः वेदैः इत्यर्थः अलं सम्यक् गुणि गुणाः अस्य सन्तीति गुणि ज्ञानानन्दाद्यनन्तगुणवत् इति निर्णीतं सत् निर्दोषं ब्रह्मसंज्ञं ब्रह्मेति परब्रह्मेति संज्ञा नाम यस्य तत् ब्रह्मसंज्ञं विहायः आकाशं ‘वियद्विष्णुपदं वा तु पुंस्याकाशविहायसी’ इत्यमरः संश्रितं आश्रितं मध्वादित्यं मध्वाचार्याख्यं आदित्यं सूर्यं ‘सूरसूर्यार्यमादि-त्यद्वादशात्मदिवाकराः’ इत्यमरः कः पुरुषः अपिधत्ते आच्छादयेत् न कोऽपीत्यर्थः । यथा सर्वाधारं सर्वप्राणिनां आश्रयं शारदेन्दीवराभं नीलरूपं ‘आकाशे नीलिमोदेति’ इति श्रुतेः रम्याकारं शब्दभेदैः ध्वनिविशेषैः गुणि शब्दाख्यगुणयुक्तत्वेन निर्णीतं विहायः आकाशं आश्रितं सूर्यं न कश्चित् आच्छादयेत् तद्वत् सर्वाधारत्वादिगुणयुक्तं परब्रह्म सम्यगाश्रितं मध्वाचार्यं कः पुमान् आच्छादयेत् इति भावः । ‘अपि पूर्वात् डु धाञ् धारणपोषणयोः इति धातोः लट् आत्मनेपदं धत्ते दधाते दधते’ ।। ५० ।।",
  "12051": "विधावतेति ।। हे अत्रिवादासुराः वादो वेदवचनं त्रयाणां जीवेश्वरजगद्विषयकवेदवचनं इत्यर्थः । न विद्यते त्रिवादो येषां ते अत्रिवादाः मायावादिनः तेषां त्रिवादरहितत्वं च जीवेश्वरजगद्विषयकवेदवचनस्य अतत्वावेदकत्वाङ्गीकारात् तथा च अत्रिवादाः मायावादिन एव असुराः दैत्याः यूयं त्वरितं शीघ्रेण विधावत विधावत पलायध्वं पलायध्वं ‘वि पूर्वात् धाव् गतिशुद्ध्योः इत्यतो लोट् परस्मैपदं धाव धावतं धावत’ सम्भ्रमात् द्विरुक्तिः । कुतः,हिशब्दो हेतौ ‘हिः हेतोः अवधारणे’ इत्यमरः हि यस्मात् अदभ्रधिषणाभिधः अदभ्रधिषणः पूर्णप्रज्ञ इति अभिधा नाम यस्यासौ अदभ्रधिषणाभिधः नरहरिः नरसिंहः हरिशब्दस्य सिंहपर्यायत्वात् जाज्वल्यते अतितरां ज्वलति प्रकाशते तस्मात् विधावत इति ‘ज्वल दीप्तौ इत्यतो यङंताल्लडात्मनेपदं जाज्वल्यते जाज्वल्येते’ ज्वलतु अस्माकं किमनिष्टं इत्यत आह स इति ।। दारुणप्रवचनप्रणादः प्रवचनं व्याख्यानमेव प्रणादः प्रकृष्टसिंहनादः दारुणः दुःसहः प्रवचनप्रणादो यस्य सः दारुणप्रवचनप्रणादः सः मध्वनृसिंहः मुखरमूर्खदुःखाङ्कुरैः मुखराः असंगतभाषिणश्च ते मूर्खाः अविवेकिनश्च तेषां दुःखस्याङ्कुरैः हेतुभिः स्वरैः तीक्ष्णैः ‘तिग्मं तीक्ष्णं स्वरं तद्वत्’ इत्यमरः युक्तिनखरैः युक्तय एव नखराः तैः ‘नखोऽस्त्री नखरोऽस्त्रियां’ इत्यमरः अप्रियान् अहितान् शत्रून् इत्यर्थः ‘द्विड् विपक्षाहितामित्र’ इत्यमरः विदारयति भेदयति ‘दृ विदारणे इत्यतो णिजन्ताल्लट् परस्मैपदं’ यथा दारुणनादः नृसिंहः नखैः हिरण्यकशिपुमुखान् शत्रून् विदारयति एवं मध्वाचार्यः व्याख्यानं कुर्वन् युक्तिभिः प्रतिपक्षिणो निराकरोतीति भावः । पृथ्वीवृत्तं ‘जसौ जसयलावसुग्रहयतिश्च पृथ्वी गुरुः इति तल्लक्षणात्’ ।। ५१ ।।",
  "12052": "धत्त इति ।। द्विजिह्वाः द्वे जिह्वे रसने येषां ते द्विजिह्वाः ‘रसज्ञा रसना जिह्वा’ इत्यमरः । हे मायिसर्पाः मायिन एव सर्पाः भुजङ्गाः दर्पं गर्वं मा भजत मा कुरुत मायिनां अनृतवादित्वात् द्विजिह्वता प्रसिद्धैव । एवं द्विजिह्वत्वेन सर्पतुल्याः मायिनः यूयं गर्वं त्यक्त्वा विनीता भवत इति भावः ‘भज सेवायां इत्यतो लोट् परस्मैपदं भज भजतात् भजतं भजत’ । कुतः- अमितमतिपदः अमिता पूर्णा मतिः प्रज्ञा यस्य सः अमितमतिः अमितमतिरिति पदं नाम यस्य स तथोक्तः पक्षिश्रेष्ठः पक्षिणां खगानां श्रेष्ठः गरुडः मध्वनामा गरुडः वः युष्माकं असम्पदे न संपत् असंपत् तस्यै अनैश्वर्याय स्यात् भवेत् मध्वगरुडयोः वैलक्षण्यमाह अपर इति ।। अयं मध्वः पक्षिश्रेष्ठस्सन् अपरः गरुडात् विलक्षणः । कथं- गरुडः पक्षिणां श्रेष्ठत्वात् पक्षिश्रेष्ठ इत्युच्यते अयं तु न तथा पक्षिणां सिद्धान्तिनां वादिनां श्रेष्ठत्वात् पक्षिश्रेष्ठ इत्युच्यते । तथा च पक्षिश्रेष्ठशब्दवाचित्वेन समोऽपि मध्वः अर्थवैलक्षण्यात् अपरो गरुड इत्यर्थः । इतोऽपि गरुडाद्विलक्षण इत्याह धत्त इत्यादिना । यः श्रीमध्वः हृदापि हृदयेनापि भुवनपतेः भुवनानां लोकानां पतिः स्वामी तस्य हरेः अनन्तान्यपि रूपाणि धत्ते धरति सर्वदापि मनसि भगवतः अनन्तरूपाणि धत्ते इति भावः । गरुडस्तु स्वस्कन्धेन एकमेव रूपं धत्ते अयं मध्वः एकपक्षः एकः प्रधानः पक्षः सिद्धान्तो यस्य स एकपक्षः सर्वोत्तमसिद्धान्तवान् इत्यर्थः ‘एके मुख्यान्यकेवलाः’ इत्यमरः । गरुडस्तु पतत्राख्यपक्षद्वययुक्तः अयं मध्वः दक्षः सर्वविषये चतुरः गरुडस्तु अदक्षः दक्षप्रजापतिर्न भवति किंतु दक्षदौहित्रः दक्षप्रजापतिदुहिता विनतादेवी तस्यां कश्यपात् जातत्वात् इति भावः तथा अयं मध्वः इह अधिकारिवर्गे केवलं मात्रे जनन्यै अमृतं मोक्षं न ददौ किंतु अखिलेभ्यः सद्भ्यो सज्जनेभ्योऽपि अमृतं मोक्षं ददौ दत्तवान् ‘डु दाञ् दाने इत्यतो लिट् परस्मैपदं ददौ ददतुः ददुः’ ‘श्रेयो निःश्रेयसामृतं मोक्षोऽपवर्गः’ इत्यमरः । गरुडस्तु केवलं मात्रे स्वजनन्यै अमृतं सुधां ददौ,न अखिलेभ्यः सद्भ्यो ददौ ‘पीयूषममृतं सुधा’ इत्यमरः एवं मध्वः पक्षिश्रेष्ठः इति नामवानपि गरुडादपर इत्यर्थः । एवं भूतोऽयं युष्माकं अनर्थाय स्यात् तस्मात् दर्पं मा भजत इति भावः ‘दरी तु कन्दरो वा स्त्री देवखातबिले गुहा’ इत्यमरः । यथा गरुडमापतन्तं दृष्ट्वा कश्चित् पुमान् सर्पान् प्रति यूयं गूहिता भवत इति ब्रूते तद्वत् पद्मतीर्थादीन् प्रति सज्जनसमुदायो वदतीति भावः । स्रग्धरावृत्तं ‘म्रभ्नैर्यानां त्रयेण त्रिमुनियतियुता स्रग्धरा कीर्तितेयम्’ ।। ५२ ।।",
  "12053": "वेदव्रातेति ।। हे मायाविदेवद्विषः मायाविनो मायावाद्याख्याः देवद्विषः दैत्याः ‘पूर्वदेवाः सुरद्विषः’ इत्यमरः । द्रवत पलायध्वम् । कुतः- मध्वाख्य-नारायणः मध्व इति आख्या नाम यस्य स तथोक्तः स चासौ नारायणश्च तथोक्तः यः युष्मान् निजिघृक्षया निग्रहीतुं इच्छा निजिघृक्षा तया भवतां निग्रहं कर्तुं प्राप्तः आगतवान् । कथंभूतःवेदव्रातसुदर्शनः वेदानां श्रुतीनां व्रातः समूहः स एव सुदर्शनं चक्रायुधं यस्य स तथोक्तः ‘स्तोमौघनिकरव्रातः’ इत्यमरः । परिलसत्तर्काख्यशङ्खध्वनिः परिलसन् प्रमाणादि-पदार्थनिर्णायकत्वेन शोभमानः तर्कः ब्रह्मतर्काख्यग्रन्थः परिलसंश्चासौ तर्कश्च परिलसत्तर्कः तर्क इत्याख्या संज्ञा यस्य सः तर्काख्यः स चासौ शङ्खः पाञ्चजन्यनामकः तस्य ध्वनिः घोषो यस्य स तथोक्तः । विभ्राजिष्णुपुराणसंहतिगदः विभ्राजिष्णुः विशेषेण भ्राजनशीला च सा पुराणसंहतिः वृन्दं ‘स्त्रियां तु संहतिर्वृन्दं’ इत्यमरः पुराणसंहतिरेव गदा कौमोदकी यस्य स तथोक्तः । श्लोकौघशार्ङ्गान्वितः श्लोकानां पद्यानां ‘पद्ये यशसि च श्लोकः’ इत्यमरः ओघः अमूहः यस्मिन् स श्लोकौघः पञ्चरात्रं इत्यर्थः । श्लोकौघ एव शार्ङ्गं शार्ङ्गनामकं धनुः तेनान्वितः युक्तः । द्विविधं पञ्चरात्रं मिताक्षरममिताक्षरं च इति । आद्यं छन्दोबद्धपद्यरूपं द्वितीयं अच्छन्दोबद्धं गद्यरूपं तच्चोक्तं ब्राह्मे ‘अमिताक्षरं पञ्चरात्रं गद्यमाहुर्मनीषिणः । मिताक्षरं श्लोकवाच्यन्तूभयं वेद उच्यते ।।’ इति ।। सत्सूत्रेष्वितिहासनन्दकचणः सन्ति उत्तमानि च तानि सूत्राणि च ब्रह्मसूत्राणि ‘सच्छब्दमुत्तमं ब्रूयात्’ इत्युक्तेः सत्सूत्राण्येव इषवः शराः ‘लम्बमार्गणशराः पत्रीरोप इषुर्द्वयोः’ इत्यमरः । इतिहासः महाभारतं मूलरामायणं च स एव चन्दकः खड्गः सत्सूत्रेषवश्च इतिहासनन्दकश्च सत्सूत्रेष्विति-हासनन्दकाः तैः चणः प्रसिद्धः । यथा नारायणः चक्रशङ्खगदाधनुर्बाणखड्गाख्यायुधानि धृत्वा शङ्खघोषं कुर्वन् शत्रुनिग्रहणेच्छया आगच्छेत् तद्वत् वेदपञ्चरात्रागमब्रह्मतर्कब्रह्म-मीमांसेतिहासपुराणात्मकशास्त्राभिज्ञः अयं मध्वाचार्यः हे मायावादिनः वः निग्रहणेच्छया आगतोऽस्ति । अतः पलायध्वं इति जनोऽवदत् इति भावः ‘शङ्खो लक्ष्मीपतेः पाञ्चजन्यः’ इत्यमरः । शार्दूलविक्रीडितवृत्तं ‘सूर्याश्वैर्मसजास्ततास्सगुरुवः शार्दूलविक्रीडितम्’ ।। ५३ ।।",
  "12054": "इतीति ।। मायावादिविद्वेषवेषे मायावादिषु विद्वेषः स एव वेषो यस्य इति विग्रहः मायावादिविषये सम्पूर्णद्वेषयुक्ते इत्यर्थः । एवंभूते शुभजननिकरे शुभानां मध्वाचार्यविजयमहोत्सवे कुतूहलिनां जनानां निकरे समूहे इति ‘आस्तां आस्तां एष वो विश्वमोषः’ इत्यादिकं पूर्वोक्तप्रकारं वचनं निगदति वदति सति यस्मिन् आरामे पद्मतीर्थः निरुद्धः वादे पराजितश्च अस्मात् स्वारामतः शोभमानात् आरामतः उपवनात् ‘आरामः-स्यादुपवनं’ इत्यमरः प्रयातः निर्गतः गुरुमतिः गुर्वी श्रेष्ठा मतिः यस्य सः पूर्णप्रज्ञाचार्यः प्राग्रयवाटाभिधाने प्राग्रयवाटं इति अभिधानं नाम यस्य तत्तथोक्तं तस्मिन् अमरधिष्ण्ये अमरस्य हरेः धिष्ण्ये स्थाने देवालये इत्यर्थः ‘धिष्ण्यमोको निवसनं स्थानावसथवास्तु च’ इत्यमरः न्यवसत् चातुर्मास्यं उवास ‘वस निवासे इत्यतो लङ् परस्मैपदं’ किं कुर्वन् आनन्दमूर्तिं आनन्ददेहं देवं तद्देवालयेऽधिष्ठितं भगवन्तं अभिनन्दन् प्रीणयन् इति पद्मतीर्थपराजयानन्तरं अनुपदमेव वर्षाकाले प्राप्ते पद्मतीर्थाधिष्ठितस्थलं परित्यज्य प्राग्रयवाटाख्यदेवालये चातुर्मास्यं उवासेति भावः मालिनीवृत्तं ‘ननमयययुतेऽयं मालिनी भोगिलोकैः’ इत्युक्तेः ।। ५४ ।।\nइति श्रीमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां द्वादशः सर्गः ।। १२ ।।\n",
  "13001": "पृथ्विति ।। उत्थितं चातुर्मास्यव्रतादुत्थितं तत्समाप्तिमन्तं इत्यर्थः कृतार्थः कृतः साधितः अर्थः पुस्तकप्राप्तिरूपप्रयोजनं येन सः तथोक्तः तं पृथिवीभृत्प्रणतिं पृथिवीभृतः जयसिंहाख्यस्य राज्ञः प्रणतिं नमस्कारं गृहीतवन्तं अङ्गीकृतवन्तं अथ निजशिष्यमुदे निजानां स्वकीयानां शिष्याणां मुदे संतोषार्थं सह्यं सह्याख्यपर्वतं आप्तं प्राप्तवन्तम् । पृथुदर्शनं पृथु पूर्णं दर्शनं ज्ञानं यस्य सः तथोक्तः तं मध्वाचार्यं कदाचित् कस्मिंश्चित्काले कश्चित्पुरुषः जयसिंहराजभृत्यः आह्वातुं उपाययौ समीपमाजगाम । ‘उप आङ् पूर्वात् या प्रापणे इति धातोः लिट् परस्मैपदम्’ । चातुर्मास्यसमाप्त्यनन्तरं पद्मतीर्थं पौर्णमास्यां निशीथे एव स्थानाद्गतं श्रुत्वा तद्ग्रामस्थजनाः पद्मतीर्थेन अपहृतं मध्वाचार्यपुस्तकजातं मध्वाचार्याय दत्तवन्तः । मध्वाचार्यस्तु तत्पुस्तकजातं राजसन्निधौ पद्मतीर्थकृतं अन्यायं प्रकटीकृत्य तं निंदयित्वा अनन्तरं ग्रहीष्यामीति बुध्या स्वयं अगृहीत्वा तद्ग्रामस्थस्यैव कस्यचिन्मध्यस्थस्य हस्ते स्थापितवान् । तदा जयसिंहराजेन मध्वाचार्य-माहात्म्यं श्रुत्वा स्वां पुरीं प्रति आगन्तव्यमिति बुध्या प्रेषितं नमस्कारं अङ्गीकृत्य श्रीमध्वे गच्छति सति मार्गे सह्यगतनिजशिष्याः मध्वाचार्यं नमस्कारादिना प्रार्थ्य सह्यपर्वतं प्रति आनीतवन्तः । तत्र तेषां प्रीतये कतिचिद्दिनानि निवसति सति,कस्मिंश्चिद्दिवसे जयसिंह-राजभृत्यः मध्वाचार्यं आह्वातुं आजगामेति भावः । चन्द्रिकावृत्तं प्रायोऽस्मिन्सर्गे ‘विषमे ससजा गुरू यदि स्युः सभरायश्च युजीह चन्द्रिका सा’ इत्युक्तेः । केचित् इदं वृत्तं मालभारिणी वसन्तमालिका वा इति वदन्ति ।। १ ।।",
  "13002": "भगवानिति ।। एषः राजपुरुषः तं श्रीमध्वाचार्यं प्रणम्य इति इत्थं अभ्यधित अवोचत् । कथम्?हे मध्वाचार्यभगवान् पूज्यः भवान् स्वकिंकराणां स्वस्य भवतः किंकराणां भृत्यानां नः अस्माकं अनुग्रहार्थं अनुग्रहं कर्तुं अचिरेण शीघ्रेण इह अस्मत्पुर्यां आव्रजतात् आगच्छतु इति । नृपः जयसिंहराजः कार्यचिकीर्षया कार्यस्य पद्मतीर्थकृतपुस्तकापहारस्य प्रतिक्रियापूर्वकं त्वां क्षमयित्वा मध्यस्थलोककरे स्थापितपुस्त-कादापनाख्यकार्यस्य चिकीर्षया कर्तुमिच्छया त्वां आर्थयत् प्रार्थितवान् इत्यभ्यधित इति सम्बन्धः । ‘अभिपूर्वात् डु धाञ् धारणपोषणयोरित्यतो लुङात्मनेपदं अधित अधिषातां अधिषत’ । ‘आङ् पूर्वात् व्रज गतावित्यस्माल्लोट् परस्मैपदं व्रजतु व्रजतात् व्रजतां व्रजन्तु’ ।। २ ।।",
  "13003": "अथेति ।। अथ राजभृत्यवचनानन्तरम् । माघवतीं मघवतः इन्द्रस्य इयं माघवती तां प्राचीं इत्यर्थः । ‘इन्द्रो मरुत्वान्मघवा’ इत्यमरः । अपास्य त्यक्त्वा प्रतीचीं पश्चिमां काष्ठां दिशं प्रति व्रजता गच्छता,स्वपादसङ्गात् स्वस्य पादौ चरणौ तयोस्सङ्गात् सम्बन्धात् पृथिवीं भूमिं परिशोधयता पवित्रीकुर्वता प्रैधिततेजसा प्रैधितं प्रकर्षेण अभिवृद्धं परिपूर्णं इत्यर्थः,तेजः सामर्थ्यं यस्य सः प्रैधिततेजाः तेन प्राज्ञदिवाकरेण प्राज्ञः पूर्णप्रज्ञाचार्याख्यः दिवाकरः सूर्यः तेन रेजे शुशुभे । ‘राजृ दीप्तावित्यतो भावे लिडात्मनेपदम् । भावे प्रथमपुरुषैकवचनमेव न द्विवचनबहुवचने भावस्यैकत्वात् । यथा प्राचीं दिशं त्यक्त्वा प्रतीचीं व्रजता स्वपादसङ्गात् स्वस्य पादाः रश्मयः तेषां सङ्गात् पृथिवीं परिशोधयता प्रैधिततेजसा अभिवृद्धदीप्तिमता सूर्येण दीप्यते तद्वत् सूर्यसदृशेन मध्वाचार्येण दीप्यते इति भावः ।। ३ ।।",
  "13004": "अशुभानिति ।। अयं परमानन्दसुतीर्थसूरिराजः परमः उत्तमः आनन्दो यस्मात् तत् परमानन्दं मोक्षप्रदमिति यावत् । अत एव सु शोभनं तीर्थं शास्त्रं यस्य स तथोक्तः । ‘तीर्थं शास्त्रेऽध्वरे क्षेत्रे’ इत्यमरः । सूरिणां ज्ञानिनां राजा श्रेष्ठः सूरिराजः परमानन्दसुतीर्थश्चासौ सूरिराजश्च स तथोक्तः । प्रयाणे गमनकाले अतिवेलं भृशं बभौ शुशुभे ‘अतिवेलभृशात्यर्थं’ इत्यमरः ‘भा दीप्तावित्यतो लिट् परस्मैपदं बभौ बभतुः बभुः । क इव?सुरसिन्धोः सुराणां देवानां सिन्धोः नद्याः भागीरथ्याः सन्ततप्रवाहः सन्ततः अविच्छिन्नः प्रवाहः इव निर्खर इव इति । अन्त्यकुलकमेतत् । कथंभूतो मध्वः मायिजुष्टान् मायावादिभिः जुष्टान् वशीकृतान् अशुभान् दुर्जनान् अपहाय हित्वा सुजनैः तरसा वेगेन ‘रंहो वेगस्तरो लघुः’ इति विश्वः अभिगम्यमानः अनुगम्यमानः । कथंभूतैः सुजनैः परमस्नेहतया परमः उत्तमः स्नेहः प्रणयः येषां ते परमस्नेहाः तेषां भावः परमस्नेहता तया क्रमप्रसन्नैः क्रमेण पूर्वं श्रीमध्वाचार्यदर्शनं ततः स्पर्शनं अनन्तरं अभिलपनं इत्यादिक्रमेण प्रसन्नैः मनःप्रसादं प्राप्नुवद्भिः मध्वाचार्ये अतिस्नेहस्य विद्यमानत्वात् तद्दर्शना-दिना प्रसन्नान्तःकरणैः इत्यर्थः । कः कैरिव - अभिगम्यमानः गङ्गाप्रवाहः मायिजुष्टान् मायिभिः कपटवद्भिः आश्रितान् अशुभान् अधमाद्रीन् अधमाः क्षुद्राश्च ते अद्रयश्च पर्वताश्च तान् अपहाय गोत्रनिम्नगौघैः गोत्राणां महापर्वतानां ‘अद्रिगोत्रगिरिग्रावाचलशैलशिलोच्चयाः’ इत्यमरः निम्नगानां नदीनां ‘स्रोतस्वती द्वीपवती स्रवन्ती निम्नगापगा’ इत्यमरः ओघैः समूहैरिव क्षुद्रपर्वतान् परित्यज्य महापर्वतोद्भवनदीभिः अनुगम्यमान इत्यर्थः । कथंभूतैः?निम्नगौघैः परमस्नेहतया परमः स्वाभाविकः स्नेहः द्रवत्वं येषां ते परमस्नेहाः तेषां भावः परमस्नेहता तया स्वाभाविकद्रवद्रव्यत्वात् क्रमप्रसन्नैः वर्षर्तौ कलुषैः क्रमेण शरत्काले प्राप्ते प्रसन्नैः कलुषं त्यजद्भिः स्वभाविकनिर्दोषस्यैव कदाचित् कलुषीभूतस्य क्रमेण प्रसन्नत्वस्य जायमानत्वात् इति भावः ।। ४ ।।",
  "13005": "सुमन इति ।। पुनः कथंभूतः?अत्र मार्गे सुमनःफलशोभिनः सु शोभनं निर्मलं च तत् मनश्च सुमनः सुमनसः फलानि निर्मलमनोजन्यत्वेन मनःफलानि ज्ञानभक्तिवैराग्यादिगुणाः तैः शोभिनः शोभमानान् । उच्चान् उत्तमान् मोक्षयोग्यान् इति भावः । पुंसः पुरुषान् गोभिः स्वकीयवचनैः नमयन् स्वस्मिन् प्रवणीकुर्वन् । कः कानिव गङ्गाप्रवाहः गोभिः जलैः ‘भूवाग्वारिषु गौर्मता’ इति विश्वः । सुमनःफलशोभिनः सुमनोभिः पुष्पैः फलैश्च शोभमानान् ‘मालायां पण्डिते पुष्पे देवे सुमनसोऽभिधा’ इति विश्वः । उच्चान् उत्तमान् अनोकहान् वृक्षान् इव नमयन् प्रह्वीभावं प्रापयन् ‘अनोकहः कुटस्सालः पलाशी द्रुद्रुमागमाः’ इत्यमरः फलपुष्पभराक्रान्तान् वृक्षान् प्रवाहः स्वजलैर्यथा नमयति तद्वदिति भावः । कथंभूतः दृढभावान् दृढः भावः स्वभावः येषां ते तथोक्ताः तान् ‘भावः सत्तास्वभावाभिप्रायचेष्टात्मजन्मसु’ इत्यमरः । अनम्रान् अविनीतान् अपरान् पुंसः भङ्गमपि पराजयमपि ‘भङ्गः खड्गे पराजये’ इति रत्नमाला । उपानयन् प्रापयन् दृढभावान् दृढस्वरूपान् अत एव अनम्रान् भङ्गं द्वैधीभावं प्रापयन् प्रवाह इव ‘शुष्ककाष्ठानि मूर्खाश्च भज्यन्ते न नमन्ति च’ इत्युक्तेः पुनः कथंभूतः अवार्यवीर्यः अवार्यं केनाप्यनिवार्यं वीर्यं दुर्वादिनिराकरणसंरम्भः यस्य स तथोक्तः गङ्गाप्रवाहोऽपि अवार्यवेगः ।। ५ ।।",
  "13006": "पुनः कथंभूतः?गमनोत्सवविस्मितैः गमनलक्षणे उत्सवे विस्मितैः आश्चर्ययुक्तैः । विविधैः जानपदैः जनपदो देशः ‘नीवृज्जनपदौ देशविषयौ’ इत्यमरः जनपदे विद्यमानाः जानपदाः तैः जनैः । अजस्रं नित्यं प्रतिदिनमिति यावत् । ‘नित्यानवरताजस्रं’ इत्यमरः । निषेव्यः सेव्यमानः । पुनः कथंभूतः?परिसत्वरकीर्तिः परिसत्वरा प्रसरणशीला कीर्तिः यशः यस्य स तथोक्तः । आर्तिमुक्त्यै आर्तेः सांसारिकदुःखस्य मुक्त्यै निवृत्यर्थं दूरभवैश्च दूरदेशे भवन्ति उत्पद्यन्ते इति दूरभवाः तैरपि पुरुषैः गम्यमानः । यथा भागीरथीप्रवाहः उभयतीरगतैः नानादेशस्थैः विस्मयेन गमनोत्सवदर्शिभिः जनैः प्रतिदिनं स्नानपानादिना सेव्यते लोकव्याप्तकीर्तिश्च भूत्वा सर्वदुःखविमोचनार्थं दूरदेशस्थैरपि जनैः प्राप्यते,तद्वदयं मध्वाचार्यः तत्तद्देशगतस्सन् नानाविधशिष्यवृन्देन सह प्रयाणसमये आश्चर्येण गमनोत्सवदर्शिभिः नानाविधतत्तद्देशस्थजनैः प्रतिदिनं अभिगमननमस्कारादिना सेव्यते । तथा च प्रतिदिनं वर्धमानकीर्तिस्सन् दूरदेशोत्पन्नैरपि दर्शननमस्कारादिना सर्वदुःख-विमोचनाय प्रतिदिनं प्राप्यते च इति भावः ।। ६ ।।",
  "13007": "अमरैरिति ।। पुनः कथंभूतः?अपरेक्षाविषयैः अपरेषां मनुष्याणां ईक्षायाः दृष्टेः अविषयैः अगोचरैः अदृश्यैः इत्यर्थः । अपरोक्षाविषयैरिति पाठेऽपि प्रत्यक्षाविषयैः इत्येवार्थः । अमरैः देवैः अमरानुगैः अमराणां अनुगैः भृत्यैः गन्धर्वैः मुनीन्द्रैश्च निकामं यथेप्सितं ‘कामं प्रकामं पर्याप्तं निकामेष्टं यथेप्सितं’ इत्यमरः सेव्यमानः । गङ्गाप्रवाहोऽपि एवमेव हि । पुनः कथंभूतः?हरिपादसरोजसङ्गसारः हरेः श्रीनारायणस्य पादावेव सरोजे कमले तयोः सङ्गेन संबन्धेन सारः उत्तमः ‘सारो बले स्थिरांशे च न्याय्ये क्लीबं वरे त्रिषु’ इत्यमरः । अत एव भुवने लोके पावनपावनः अत्यन्तं पवित्रः । एवं सुरसिन्धुप्रवाहोऽपि । त्रिविक्रमपादप्रक्षालनोदकत्वात् गङ्गायाः इति ।। ७ ।।",
  "13008": "अयमिति ।। पुनः कथंभूतः?अप्रतिवारणः न विद्यते प्रतिवारणः प्रतिरोधकर्ता यस्य स तथोक्तः । प्रवाहोऽपि तादृशः । अच्छरूपः अच्छं निर्मलं रूपं स्वरूपं\nयस्य स तथा । गङ्गाप्रवाहोऽपि धवलवर्णः अवशिष्टपदानि चतुर्थश्लोके द्रष्टव्यानि ।। ८ ।।",
  "13009": "समयेनेति ।। असौ मध्वाचार्यः अमहीयसा महीयान् अतिबहुलो न भवतीति अमहीयान् तेन अल्पेनेत्यर्थः । समयेन कालेन ‘कालो दिष्टोऽप्यनेहापि’ इत्यमरः । स्तम्भपदोपसर्जनाख्यं स्तम्भ इति पदं उपसर्जनं यस्याः सा स्तम्भपदोपसर्जना तादृशी आख्या अभिधानम् यस्य सः स्तम्भपदोपसर्जनाख्यः तम् । विषयं देशं ‘विषयः स्यादिन्द्रियार्थे देशे जानपदेऽपि च’ इति विश्वः । गतः प्राप्तःसन् । सुधाम शोभनं धाम तेजः यस्य तत् सुधाम मदनाधिपतेः मदनाधिपतिनाम्नः देवस्य धाम आलयं ‘धामधिष्ण्ये च तेजसि’ इति विश्वः । प्रविवेश प्रविष्टवान् । ‘विश प्रवेशने’ इति धातोः लिट् परस्मैपदं विवेश विविशतुः विविशुः । कथंभूतं धाम?अखिललोकवन्दनीयं अखिलाश्च ते लोकाश्च जनाश्च तैः वन्दनीयं नमस्करणीयं ‘लोकस्तु भुवने जने’ इत्यमरः ।। ९ ।।",
  "13010": "क्षणदामिति ।। इह मदनाधिपतिदेवालये । क्षणदां रात्रिं ‘निशा निशीथिनी रात्रिस्त्रियामा क्षणदा क्षपा’ इत्यमरः । तावत् तां रात्रिमेव ऊषिवांसं एकरात्रिमात्रं वासं कृतवन्तं ‘यावत्तावच्च साकल्येऽवधौ मानेऽवधारणे’ इत्यमरः । विहिताहर्मुखयोग्ययोगं विहितः अनुष्ठितः अहर्मुखे प्रत्यूषे प्रातःकाले इत्यर्थः । ‘प्रत्यूषोऽहर्मुखं कल्यं’ इत्यमरः । योग्यः अनुष्ठानं कर्तुं उचितः योगः कर्म येन स तथोक्तः तं कृतप्रातस्नानादिकर्माणं इति यावत् । एनं श्रीमध्वाचार्यं शिष्यसङ्घाः शिष्याणां शिष्यभूतानां यतीनां गृहस्थानां ब्रह्मचारिणां सङ्घाः गणाः ‘गणौघसङ्घसङ्घात-व्रातवारकुलोत्कराः’ इति हलायुधः । गमनोद्यमलक्षणैः गमने गमनविषये उद्यमस्य उद्योगस्य लक्षणैः चिह्नैः आशु गमनाय शीघ्रेण गन्तुं उद्यतं उद्योगं कुर्वन्तं अजानन् ज्ञातवन्तः । ‘ज्ञा अवबोधने’ इत्यस्माल्लङ् परस्मैपदं अजानात् अजानीतां अजानन् । एकस्यामेव रात्रौ उषित्वा प्रातःकाले स्नानादिविहितकर्म कृत्वा उद्योगं कुर्वाणं मध्वाचार्यं विलोक्य शीघ्रं गन्तुं उद्योगं करोतीति ज्ञातवन्त इति भावः ।। १० ।।",
  "13011": "पुरत इति ।। यतयः मध्वशिष्याः संन्यासिनः । तत्र देवालये समाधिशुद्ध्यै समाधौ भगवद्ध्याने ‘समाधिर्नियमे ध्याने’ इत्यभिधानम् । शुद्ध्यै चित्तविक्षेपाभावलक्षणसौष्ठवाय पुरतः । स्वेषामग्रतः ‘स्यात्पुरः पुरतोऽग्रतः’ इत्यमरः । विसृताः प्रसारिताः यवनिकत्वेन कृताः इत्यर्थः कषायवेषाः कषायः रक्तः वेषः वर्णः यासां ताः कषायवेषाः ‘निर्यासे च कषायोऽथ लोहितः’ इति विश्वः पटीः पटान् सहसा द्राक् उदहरन् उद्धृतवन्तः । कथम्?स्वयोग्यमुद्रायुतदण्डादिकधारणोद्यमेन स्वेषां परमहंसानां योग्याभिः परशुप्रभृतिभिः मुद्राभिः युताः ते च ते दण्डाः यष्टयश्च दण्डा एव आदयो येषां कमण्डलुपुस्तकादीनां ते स्वयोग्यमुद्रायुतदण्डादिकाः तेषां धारणे उद्यमेन प्रयत्नेन सहेति शेषः । यतयः शीघ्रगमनोद्यमं मध्वाचार्यं दृष्ट्वा स्वयमपि दण्डकमण्डलुपुस्तकादिभारोद्धरण-रूपोद्यमं चक्रुरिति भावः । उत्पूर्वात् ‘हृञ् हरण’ इत्यतो लङ् परस्मैपदम् ।। ११ ।।",
  "13012": "अवधार्येति ।। सुधिया शोभना धीः यस्य सः सुधीः तेन केनचिन्मध्वाचार्यशिष्येण । विशेषकारिशङ्खप्रकटाङ्कान् विशेषकाः तिलकाः ‘तमालपत्र-तिलकचित्रकाणि विशेषकाः’ इत्यमरः । अरिः चक्रं च शङ्खश्च अरिशङ्खौ ‘अरिः पुमांश्चक्रवाके रिपौ चक्रे तु न द्वयोः’ इत्यभिधानम् । तयोः प्रकटाः स्फुटाश्च ते अङ्काः चिह्नानि ‘अङ्क उत्सङ्गाचिह्नयोः’ इत्यमरः । विशेषकाश्च अरिशङ्खप्रकटाङ्काश्चेति तथोक्ताः । तान् वक्षोभुजादिगतान् गोपीचन्दनादिना कृतान् तिलकान् तदुपरि चक्रशङ्खयोः स्वच्छलांछनानि च इत्यर्थः । गतार्द्रभावान् आर्द्राणां भावः धर्मः आर्द्रभावः गतः अपगतः आर्द्रभावः आर्द्रत्वं येभ्यस्ते तथोक्ताः तान् । शुष्कान् इति यावत् । अवधार्य ज्ञात्वा । तिलकानां आर्द्रत्वे मालासम्बन्धेन नाशशङ्कया शुष्कत्वं निश्चित्य इति भावः । लसिता शोभमाना मनोहरा तुलसीस्रक् तुलस्याः स्रक् माला ‘माल्यं मालास्रजौ’ इत्यमरः । तुलसीकोमलदलनिर्मिता तत्काष्ठमणिनिर्मिता वा माला अस्य श्रीमध्वाचार्यस्य कण्ठे गले ‘कण्ठो गलोऽथ ग्रीवायां’ इत्यमरः । न्यधायि निहिता । कथंभूता हरिनिर्माल्यतया हरेः निर्माल्यतया समर्पितत्वेन अनुभूतशेषतया उचिता धारयितुं योग्या । ‘निपूर्वकाद्धाञ् धातोः कर्मणि लुङात्मनेपदं अधायि अधायिषातां अधायिषत’ ।। १२ ।।",
  "13013": "यतधीरिति ।। यतनिश्वासवचाः निश्वासः श्वासवायुश्च वचः वचनं च निश्वासवचसी यते नियमिते निश्वासवचसी येन स तथोक्तः । मौनवान् इत्यर्थः । यतधीः यताः निगृहीताः धियः इन्द्रियवृत्तयः येन सः यतधीः कश्चिद्यतिः इत्यर्थः । ‘ये निर्जितेन्द्रियग्रामा यतिनो यतयश्च ते’ इत्यमरः । पाणी हस्तौ विशोध्य उदकेन प्रक्षाल्य गुरुचक्रिमूर्तिपूर्णं गुरूणां श्रीमध्वाचार्याणां चक्रिण्यः चक्रवत्यश्च ताः मूर्तयश्च प्रतिमाश्च चक्रिमूर्तयः शालग्रामशिला इत्यर्थः ताभिः पूर्णम् । गुणकुण्डलमण्डितं गुणैः तन्तुभिः वृत्तं च तत् कुण्डलं च गुणकुण्डलं तेन मण्डितं अलङ्कृतम् । गुणबद्धं गुणेन तन्तुना बद्धम् । कवचावृतं कवचाकारवस्त्रेण आच्छादितं विमानं पेटिकाख्यं बभार शिरसि धृतवान् । ‘डु भृञ् भरणे इत्यतो लिट् परस्मैपदं बभार बभ्रतुः बभ्रुः’ ।। १३ ।।",
  "13014": "सेति ।। युवशिष्यगणः यूनां तरुणानां शिष्याणां छात्राणां गणः समूहः । सकमण्डलुमण्डलावलम्बं कमण्डलूनां उदकपात्राणां मण्डलं कदम्बकं ‘स्यान्मण्डलं द्वादशराजके च देशे च बिल्वे च कदम्बके च’ इति विश्वः । तस्य अवलम्बेन ग्रहणेन सहितम् । अलघुपुस्तकादिभारं पुस्तकमेव आदि यस्य स तथोक्तः पुस्तकादिश्चासौ भारश्च । लघुर्न भवतीति अलघुः गुरुरित्यर्थः,अलघुश्चासौ पुस्तकादिभारश्च तम् । स्वयमेव उद्धरणादौ अन्यापेक्षां विनैव नयत्नात् अनायासात् दधे शिरसि उवाह । ‘धाञो लिडात्मनेपदं दधे दधाते दधिरे’ । गुरुभूतपदार्थवहनं युक्तमेवेत्याह न हीति । दाक्ष्यस्य दक्षस्य भावो दाक्ष्यं तस्य दक्षत्वस्य समः सदृशः अपरो गुणः नास्ति दक्षत्वमेव सर्वगुणेषु प्रधानं हीति भावः ।। १४ ।।",
  "13015": "अतीति ।। अत्र स्वाधिष्ठितस्थले प्रयाणोद्यमकाले केचित् शिष्याः नूतनशिष्यं नवीनशिष्यं जहसुः हसितवन्तः ‘हसे हसने’ इत्यतो लिट् परस्मैपदं जहास जहसतुः जहसुः । कथंभूतं चिराय बहुकालं ‘चिरायचिररात्रायचिरस्याद्याश्चिरार्थकाः’ इत्यमरः । भरदामानवलोकिनं भरस्य नेतव्यपुस्तकादिभारस्य ‘भरोऽतिशयभारयोः’ इत्यमरः । दाम बन्धनपाशः अनवलोकिनं अपश्यन्तं अत एव अतिसम्भ्रमतः उद्वेगात् ‘सम्भ्रमः साध्वसेऽपि स्यात्’ इति विश्वः । परिभ्रमन्तं इतस्ततः सञ्चरन्तम् । गमनकालात्ययशङ्कयेति भावः । मुहुः पुनःपुनः अनुयोगपरं अनुयोगः प्रश्नः ‘प्रश्नोऽनुयोगः पृच्छा च इत्यमरः । तत्र परं आसक्तं ‘‘त्वया दृष्टं किं भरदाम’’ इति प्रतिपुरुषं पुनःपुनः पृच्छन्तं इत्यर्थः । प्रमत्तं निहितस्थलस्मृतिरहितम् ।। १५ ।।",
  "13016": "अथेति ।। असौ अमितप्रमतिः अमिता पूर्णा प्रमतिः प्रज्ञा यस्य स तथोक्तः श्रीपूर्णप्रज्ञाचार्यः । निजेषु स्वकीयेषु शिष्येषु । इति पूर्वोक्तप्रकारेण स्वस्वभारं ऊढ्वा निर्यत्सु देवालयान्निर्गच्छत्सु सत्सु । अथ अनन्तरं निर्जगाम निर्गतवान् । कथंभूतः तत्क्षणघट्टितोरुघण्टाघननादव्यपदेशतः स चासौ क्षणश्च तत्क्षणः तस्मिन्निर्गमनसमये घट्टिता ताडिता केनचित् पुरुषेण सहसा वादिता उरुघण्टा उर्वी स्थूला च सा घण्टा च उरुघण्टा तत्क्षणघट्टिता च सा उरुघण्टा च तत्क्षणघट्ठितोरुघण्टा घनः गम्भीरश्चासौ नादः शब्दश्च तत्क्षणघट्टितोरुघण्टायाः घननादः स एव व्यपदेशः व्याजः तस्मात् परेण मदनदेवालयस्थेन परमात्मना ‘परोऽरिपरमात्मनोः’ इत्यमरः । प्रचोदितः प्रेरितः । निर्गमनसमये देवालयान्तः उपरिभागे बद्धा घण्टा केनचित् पुरुषेण स्वभावतः वादिता तं घण्टानादं श्रुत्वा मध्वः अयं घण्टानाद एव निर्गच्छतः शोभनसमय इति मदनाधिपतिः मां प्रेरयतीति घण्टानादं निमित्तीकृत्य निर्जगामेति भावः ।। १६ ।।",
  "13017": "धृतमिति ।। वरेण्यं वरणीयं व्रतिराजं व्रतिनां राजा व्रतिराजः तं श्रीमध्वाचार्यम् । उपर्युपरि शिरसः उपरिष्टात् समीपे । ‘उपर्यध्यधसः सामीप्ये’ इति सूत्रेण द्विरुक्तिः । धृतं केनचित् शिष्येण । उदारं महत् अत्युत्तममिति यावत् आतपवारणं आतपं सूर्यप्रभां वारयति निवारयतीति आतपवारणं ‘प्रकाशो द्योत आतपः’ इत्यमरः । छत्रपर्यायातपत्रशब्दार्थकथनं इदम् । आतपात् त्रायते इति हि तच्छब्दार्थः छत्रमित्यर्थः । अभूतां कुत्रापि कदापि अदृष्टाम् । उदयन्मिहिरोपरिष्ठपूर्णद्विजराजश्रियं उदयत् उदयं प्राप्नुवांश्चासौ मिहिरः सूर्यश्च ‘मिहिरारुणपूषणः’ इत्यमरः । तस्य उपरि तिष्ठतीति उपरिष्ठः पूर्णः षोडशकलापूर्णश्चासौ द्विजराजः चन्द्रश्च ‘द्विजराजश्शशधरः’ इत्यमरः । उपरिष्ठश्चासौ पूर्णद्विजराजश्च तस्य श्रीः शोभा ताम् । ‘श्रीर्वेषरचना शोभा’ इत्यमरः । आययौ प्राप । ‘या प्रापणे इत्यतो लिट् परस्मैपदम् । अयं भावः - मध्वाचार्यस्य सुवर्णप्रभात्वात् उद्यदादित्यसाम्यं मध्वोपरि धृतच्छत्रस्य शुभ्रत्वात् पूर्णिमाचन्द्रसाम्यम् । यदि उद्यदादित्यस्य लोहितमण्डलोपरिष्टात् सम्पूर्णधवलं वर्तुलं चन्द्रमण्डलं भवेत् तर्हि सुवर्णवर्णमध्वाचार्य-मस्तकोपरि धृतस्य धवलवर्तुलच्छत्रस्योपमा सम्भवेत् । न चेष्टापत्तिः । लोहितोदितसूर्योपरि श्वेतपूर्णचन्द्रमण्डलस्य कदापि अभूतत्वात् अत एव अभूतोपमा इयमिति ।। १७ ।।",
  "13018": "भुवनेति ।। केनचिदपि केनापि पुरुषेण । भुवनत्रयधारिणं भुवनानां त्रयं धरतीति भुवनत्रयधारी तम् । मुकुन्दं श्रीनारायणं अन्तः स्वहृदये ‘अन्तर्मध्ये तथा प्रान्ते’ इति विश्वः । दधत् वहन् । स गुरुः मध्वाचार्यः स्वयं दधे धृतः इति अदः एतत् चित्रं आश्चर्यं न । कुतः?स प्राणपतिः प्राणानां इन्द्रियाणां पतिः स्वामी मुख्यप्राणः । तं च स्वात्मवाहकमपि पुरुषं स्वयमेव अन्तर्गतस्सन् बभार उवाह । ननु निश्चयः । हरिः जगत्त्रयं बिभर्ति तादृशं विश्वंभरं मध्वः हृदये सर्वदा स्मरतीति हेतोः हृदयेन भगवद्धारकः तं च वाहकः पुरुषोऽल्पबलः धत्ते इत्येतत् विचित्रतया प्रतीयते । दुर्बलस्य बहुधारणायोगात् । तथापि इदं न चित्रम् । प्राणपतिः मध्वः अन्तर्यामिरूपेण स्ववाहकमपि स्वयमेव बिभर्तीति हेतोरिति भावः । ‘धाञ् धारणपोषणयोः’ लिडात्मनेपदं दधे दधाते दधिरे । ‘भृञ् भरणे इत्यतो लिट् परस्मैपदं बभार बभ्रतुः बभ्रुः ।। १८ ।।",
  "13019": "यतय इति ।। इह गमनसमये शतसंख्याः शतं संख्या येषां ते शतसंख्याः शतशब्दो बहुशब्दपर्यायः बहुसंख्याका इत्यर्थः । यतयः संन्यासिनः तथा गृहिणः गृहस्थाः अथ वर्णिमुख्याः वर्णिनां ब्रह्मचारिणां मुख्याः श्रेष्ठाः ‘वर्णिनो ब्रह्मचारिणः’ इत्यमरः । शतसंख्यं शतं बहु संख्या ज्ञानं यस्य स तथोक्तः तं श्रीपूर्णप्रज्ञाचार्यम् । ‘संख्यावान् पण्डितः कविः’ इत्यमरः । ‘चर्चा संख्या विचारणा’ इत्यमरः । अन्वगच्छन् सहययुः । ‘गम्लृ गतौ’ इत्यतो लङ् परस्मैपदम् । के इव मूर्तिधराः धरन्तीति धराः मूर्तेः शरीरस्य धराः मूर्तिधराः । स्वधर्मा इव स्वस्ववर्णाश्रमधर्मा इव पुण्यानीव वा ‘धर्माः पुण्ययमन्यायस्वभावाचारसोमपाः’ इत्यमरः । कथंभूताः- श्रुतिगाः श्रुतिषु वेदेषु यागादिषु गाः गताः रताः । वेदानां पाठं व्याख्यानं च कुर्वन्त इत्यर्थः । स्वधर्मा अपि श्रुतिगाः वेदेषु गताः विहिताः । पुनः कथंभूताः त्यक्तनिषिद्धकाम्यभावाः काम्याश्च ते भावाः कर्माणि च काम्यभावाः निषिद्धाश्च ते काम्यभावाश्च निषिद्धकाम्यभावाः त्यक्ताः वर्जिताः निषिद्धकाम्यभावाः यैस्ते तथोक्ताः । निषिद्धाश्च काम्याश्च निषिद्धकाम्याः ते च ते भावाश्च अन्यत् पूर्ववत् इति वा । ‘भावस्सत्तास्वभावाभिप्रायचेष्टात्मजन्मसु’ इत्यमरः । ‘तस्मात् नेष्टियाजकः स्यात्’ इत्यादिना काम्यकर्मणः निषिद्धत्वात् त्यक्त-निषिद्धकाम्यकर्माण इत्यर्थः । धर्माश्च त्यक्तः वर्जितः निषिद्धः काम्यः भावो विषयः येषां ते तथोक्ताः प्रवृत्तिविषयकाः न भवन्तीत्यर्थः । किन्तु केवलं निवृत्तिविषया इति भावः।।१९।।",
  "13020": "परिवारेति ।। परिवारजनाः गच्छता मध्वाचार्येण सह तस्य समंततः गच्छन्तः परिवारभूताः जनाः । पूरुषरत्नं पुरुषश्रेष्ठं ‘रत्नं श्रेष्ठे मणावपि’ इति विश्वः ईक्षमाणाः सन्तः पश्यन्तस्सन्तः मार्गदुःखं मार्गगमनजन्यक्लेशं न प्रययुः न प्राप्नुवन्तः इति एतत् अद्भुतं आश्चर्यं न । कुतः हि यस्मात् भविनः भवः संसारः एषां अस्तीति भविनः ‘भवस्संसारसम्प्राप्तिश्रेयस्संकरजन्मसु’ इति विश्वः । अस्य श्रीमध्वाचार्यस्य स्मृतिमात्रात् स्मरणादेव भवापवर्गं भवात् संसारात् अपवर्गं मोक्षं प्रयान्ति लभन्ते । ‘मोक्षोऽपवर्गः’ इत्यमरः यस्य स्मरणमात्रेण सर्वदुःखरूपसंसारनाशो भवति तद्दर्शने सति तदेकदेशमार्गदुःखपरिहारो भवतीति नाश्चर्यम् । स्मरणापेक्षया दर्शनस्य अधिकसाधनत्वात् इति भावः ।। २० ।।",
  "13021": "इदानीं जयसिंहराजस्य मध्वाचार्यदर्शनप्रकारमाह ।। मदनेत्या-दिना ।। अथ एवं गमनारम्भे सति । शुभधीः शुभा धीः यस्य स तथोक्तः । स्तम्भविशिष्टसिंहनामा स्तम्भेन स्तम्भपदेन विशिष्टं युक्तं सिंह इति नाम संज्ञा यस्य स तथोक्तः स्तम्भसिंह इति नामाङ्कितवानित्यर्थः जयसिंहः जयसिंहाख्यः नृसिंहवर्यः नृणां मनुष्याणां सिंहाः श्रेष्ठाः राजानः नृसिंहाः तेषु वर्यः उत्तमः राजश्रेष्ठः मदनेश्वरवल्लभप्रदेशे मदनस्य मदननामकदेवालयस्य ईश्वरस्य स्वामिनः नारायणस्य वल्लभे प्रिये प्रदेशे स्थलविशेषे आयान्तं प्रभुं स्वामिनं इमं श्रीमध्वाचार्यं द्राक् शीघ्रं अभ्यपद्यत अभिमुखतः अगमत् ‘अभिपूर्वकपद गतावित्यतः लङात्मनेपदं अपद्यत अपद्येतां अपद्यन्त’ ।। २१ ।।",
  "13022": "अवतीर्येति ।। सः जयसिंहराजः । पुरैव श्रीमध्वाचार्यागमनात्प्रागेव स्वात् स्वकीयात् ‘आत्मीये स्वोऽस्त्रियां धने’ इत्यमरः । वाहनात् यानात् अवतीर्य अवरुह्य सैनिकानपि सैन्यानपि । ‘सेनायां समवेता ये सैन्यास्ते सैनिकाश्च ते’ इत्यमरः मार्गादपसार्य निस्सारयित्वा कैश्चन कतिभिः भूसुरैः ब्राह्मणैः सह अवाप्तः प्राप्तस्सन् । त्रिजगत्पूज्य-पदान्तिके त्रीणि च तानि जगन्ति च त्रिजगत्सु पूज्यः श्रीमध्वाचार्यः त्रिजगत्पूज्यस्य पदयोः चरणयोः अन्तिके समीपे । ‘पदं व्याजाङ्घ्रितद्भेद’ इति भास्करः । ननाम प्रणतवान् । ‘उपकण्ठान्तिकाभ्यर्णः’ इत्यमरः । ‘णमु प्रह्वत्वे शब्दे च’ इत्यतो लिट् परस्मैपदं ननाम नेमतुः नेमुः ।। २२ ।।",
  "13023": "पृथिवीपतिनेति ।। भक्तिरसार्द्रमानसेन भक्तिरेव रसः जलम् । ‘गुणे रागे द्रवे रसः’ इत्यमरः । तेन आर्द्रं क्लिन्नं मानसं मनः यस्य स तथोक्तः तेन पृथिवीपतिना पृथिव्याः भूमेः पतिना स्वामिना जयसिंहराजेन । विनयात् प्रावण्यात् अनुगम्यमानः अनु पश्चाद्भागे व्रज्यमानः । ‘पश्चात्सादृश्ययोरनु’ इत्यमरः । सः श्रीमध्वाचार्यः अचिरेण शीघ्रं विष्णुमङ्गलस्य तन्नामकस्य आयतनोत्तमस्य आयतनेषु देवालयेषु उत्तमस्य श्रेष्ठस्य पार्श्वं अन्तिकं प्रययौ अवाप ।। २३ ।।",
  "13024": "इदानीं काव्यनायकं श्रीमध्वाचार्यनामकं श्रीपादराजं पादादिमौलि-पर्यन्तं वर्णयितुमुपक्रमते नरदेवेत्यादिभिर्द्वादशश्लोकैः ।। नरदेवदिदृक्षया नरदेवस्य जयसिंहराजस्य दिदृक्षया द्रष्टुमिच्छया समेताः मिलिताः उभयग्रामजनाः उभयश्चासौ ग्रामश्च उभयग्रामः उभयग्रामस्य जनाः विष्णुमङ्गलाख्यदेवालयपार्श्वस्थग्रामद्वयजना इति भावः । तथा परे अन्ये ‘पर इतरान्यपरममुख्येषु’ इत्यभिधानम् । ग्रामान्तरस्थाः जनाश्च उपयान्तं गच्छन्तं अनन्तमानसं पूर्णप्रज्ञाचार्यं तं मुहुः पुनःपुनः ऐक्षन्त अपश्यन् । ‘ईक्ष दर्शनाङ्कनयोरिति धातोः लङात्मने पदम् । कथंभूताः जनाः कुतूहलाब्धिमग्नाः कुतूहलस्य कौतुकस्य अब्धौ समुद्रे मग्नाः आसक्ताः । कुतूहलं नाम पुनः पुनर्दर्शनीय इति अपूर्वदर्शनजन्यसुखविशेषं अनुभवन्तः इत्यर्थः ।। २४ ।।",
  "13025": "पुरत इति ।। आदिकुलकमेत् । पुनः कथंभूतं पुरतः अग्रतः स्वकृताः स्वैः कृताः विरचिताः कर्णसुखाः कर्णयोः श्रोत्रयोः सुखं हर्षः याभ्यः ताः कर्णसुखाः मुकुन्दगाथाः मुकुन्दस्य गाथाः गुणकीर्तनरूपप्रबन्धविशेषान् वदद्भिः पठद्भिः मधुरस्वरैः मधुराः प्रियाः श्राव्याः स्वराः ध्वनयः येषां ते तथोक्ताः तैः ‘मधुरं रसवत्स्वादुप्रियेषु’ इति विश्वः । कृतनृत्यैः कृतानि नृत्यानि नर्तनानि यैस्ते तथोक्ताः तैः ‘तांडवं नटनं नाट्यं लास्यं नृत्यं च नर्तनं’ इत्यमरः । धृतपङ्कजबीजचक्रचिह्नैः पङ्कजानां पद्मानां बीजानि च चक्रस्य चिह्नानि लक्षणानि च धृतानि पङ्कजबीजचक्रचिह्नानि यैः ते तथोक्ताः तैः । बाह्वोः चक्रशङ्खलांछनानि धृत्वा कण्ठे कमलाक्षमालां धृतवद्भिः इति भावः चतुरैः विदग्धैः पुरुषैः निषेव्यमाणं सेव्यमानम् ।। २५ ।।",
  "13026": "कलितेति ।। पुनः कथंभूतं कलिताञ्जलिना कलितः बद्धः अञ्जलिः हस्तसम्पुटः येन सः तथोक्तः तेन । ‘अञ्जलिस्तु पुमान् हस्तसम्पुटः’ इति विश्वः जनसम्बाधसहेन जनानां सम्बाधं सङ्कटं सहते क्षमते इति जनसम्बाधसहः तेन । ‘सङ्कटं ना तु सम्बाधः’ इत्यमरः । जनसंमर्दसहिष्णुना । स्वं स्वात्मानं करुणाविषयं करुणायाः विषयं गोचरम् । चिकीर्षुणा कर्तुमिच्छता । सेवया स्वात्मानं तत्कृपापात्रं कर्तुकामेन इत्यर्थः । औतवेन कपटाभावेन निर्व्याजं यथा स्यात्तथा । ‘कपटोऽस्त्री व्याजदम्भोपधयश्छद्मकैतवे’ इत्यमरः किङ्करतां श्रीमध्वाचार्यस्य निरुपाधिककिङ्करतां व्रजता प्राप्नुवता भूमिभर्त्रा भूमेः भर्त्रा स्वामिना । ‘भर्त्रेन्द्र इनईशिता’ इति धनञ्जयः । जयसिंहेन स्फुटानुयान्तं स्फुटं सर्वसमक्षं अनुयान्तं पादचारिणा अनुगम्यमानम् ।। २६ ।।",
  "13027": "इदमिति ।। पुनः कथंभूतं नराणां मनुष्याणां ईक्षणैः चक्षुर्भिः ‘ईक्षणं चक्षुरक्षिणी’ इत्यमरः । इदं दृश्यमानं रूपं इत्थं एवंभूतं इति अपरिच्छेद्यमहिष्ठधामरूपं अपरिच्छेद्यं परिच्छेत्तुं ईदृशमेवेति निर्धारयितुं अशक्यं महिष्ठं अतिबहुलं धाम तेजः रूपं स्वरूपं यस्य सः तथोक्तः तं धरणीं धरित्रीं अधिकं यथा भवति तथा अलञ्चिकीर्षुं अलङ्कर्तुकामम् । कमिव नराणां ईक्षणैः इदमित्थमेवेति अपरिच्छेद्य-महिष्ठधामरूपं अधिकं धरणीं अलञ्चिकीर्षुं स्फुटं स्पष्टं उद्यन्तं उदयं प्राप्नुवन्तं अन्यं द्युनाथमिव सूर्यमिव । यथा भुवं अलङ्कर्तुकामः उदयं प्राप्नुवन् सूर्यः अतिबहुलतेजःपुञ्जत्वेन चक्षुषी विवृत्य अविच्छेदेन द्रष्टुमशक्यत्वेन पुनः पुनर्वीक्षणे अभिनवत्वेन दृश्यमानस्सन् एतादृशाकार एवेति निर्धारयितुं अशक्यः तद्वत् भूमिमलङ्कर्तुमेव प्रादुर्भूतः श्रीमध्वाचार्योऽपि महातेजोराशित्वेन चक्षुषा सम्यक् ईदृशाकार एवेति परिच्छेत्तुमशक्य इति भावः । अनेन अतितेजःपुञ्जत्वं उक्तं भवति ।। २७ ।।",
  "13028": "।। अशनैरिति ।।पुनः कथंभूतं अशनैः शीघ्रेण शनकैरिव मन्दमिव आव्रजन्तं आगच्छमानम् । शीघ्रेणैव गच्छता तेन सह गन्तॄणां मार्गश्रमाभावादिति भावः । युवसिंहप्रवरप्रगल्भयानं सिंहानां श्रेष्ठः सिंहप्रवरः युवा तरुणश्चासौ सिंहप्रवरश्च ‘वयस्यस्तरुणो युवा’ इत्यमरः । युवसिंहप्रवरवत् प्रगल्भं प्रौढं यानं गमनं यस्य सः तथोक्तः तम् । तरुणसिंहवत् गच्छन्तं इत्यर्थः । ‘यानं गतौ वाहने च’ इति विश्वः । अतिपाटलपादपल्लवाभ्यां अति अत्यन्तं पाटलौ रक्तवर्णौ च तौ पादौ चरणौ च । ‘श्वेतरक्तस्तु पाटलः’ इत्यमरः । अतिपाटलपादावेव पल्लवौ किसलयौ ताभ्याम् । ‘पल्लवोऽस्त्री किसलयं’ इत्यमरः । अवनिं भूमिं अलं सम्यक् पावनतां पवित्रतां नयन्तं प्रापयन्तम् । अनेन पादतलद्वयं वर्णितं भवति । तत्र लौहित्यलक्षणसौन्दर्यपवित्रीकरणत्व-रूपयोः गुणयोः उक्तत्वात् ।। २८ ।।",
  "13029": "नखेति ।। पुनः कथंभूतं नखनिर्जितपद्मरागरागं नखैः चरणनखैः निर्जितः तिरस्कृतः पद्मरागस्य शोणरत्नस्य । ‘शोणरत्नं लोहितकः पद्मरागः’ इत्यमरः । रागः लौहित्यं येन सः तथोक्तः तम् । पद्मरागकान्त्यपेक्षया अधिकरक्तकान्तियुक्त-पादनखोपेतमित्यर्थः । ‘रागोऽनुरक्तौ मात्सर्ये क्लेशादौ लोहितादिषु’ इति विश्वः । वरकूर्मप्रपदं वरः श्रेष्ठः कूर्मः कमठः । ‘कूर्मे कमठकच्छपौ’ इत्यमरः वरकूर्मवत् प्रपदे पादाग्रे यस्य सः तथोक्तः तम् । कूर्माकारसदृशपादाग्रोपेतं इत्यर्थः । ‘पादाग्रं प्रपदं’ इत्यमरः । निगूढगुल्फं निगूढौ पिण्डीभूतौ गुल्फौ पादग्रन्थी यस्य सः तथा तम् । ‘तद्ग्रन्थी घुटिके गुल्फौ’ इत्यमरः जङ्घाधःपिण्डाकारौ पादग्रन्थी गुल्फौ इत्युच्येते । सुरवर्यकराग्रसेव्यजङ्घं सुरवर्याणां रुद्रादिदेवश्रेष्ठानां कराग्रैः करतलैः सेव्ये संवाह्ये जङ्घे जान्वोरधोभागौ यस्य सः तथा तम् । ‘जङ्घा तु प्रसृता जानुः’ इत्यमरः द्विरदोदारकरोपमोरुयुग्मं द्विरदः गजः । ‘द्विरदोऽनेकपो द्विपः’ इत्यमरः । द्विरदस्य उदारः महान् करः शुण्डादण्डः । ‘करो वर्षोपले पाणौ शुण्डा’ इत्यभिधानं स एव उपमा दृष्टान्तः ययोस्तौ द्विरदोदारकरोपमौ तौ च तौ ऊरु सक्थिनी च । ‘सक्थि क्लीबे पुमानूरुः’ इत्यमरः । ऊर्वोः युग्मं युगलं यस्य सः तथा तम् । गजशुण्डाकारोरुद्वयोपेतम् ।। २९ ।।",
  "13030": "शुभेति ।। पुनः कथंभूतं शुभशुद्धनितम्बबिम्बराजन्नवकौशेय-विशेषबाह्यवस्त्रं शुभं शोभमानं च तत् शुद्धं निर्मलं च तत् नितम्बबिम्बं कटिमण्डलं च शुभशुद्धनितम्बबिम्बं तस्मिन् राजत् विराजमानं नवं नूतनं कौशेयविशेषः क्रिमिकोश-निर्मितवस्त्रविशेषः ‘कौशेयं क्रिमिकोशोत्थं’ इत्यभिधानं पट्टवस्त्रमिति यावत् बाह्यं कौपीनाद्बहिः उपरि धीयमानं बाह्यं च तत् वस्त्रं कौशेयविशेषश्चासौ बाह्यवस्त्रं तथा च शुभशुद्धनितम्बबिम्बराजन्नवकौशेयविशेषात्मकं बाह्यवस्त्रं परिधानाख्यं अधोवस्त्रं यस्य सः तथोक्तः तम् । अन्तः गुह्यमात्राच्छादकं कटिसूत्रे पूर्वतः पृष्ठतश्च सम्बद्धं कौपीनाख्यवस्त्रं परिहितमस्ति । तद्बहिः नितम्बबिम्बे परितः कौशेयवस्त्रं संवीतं अस्तीति भावः । अनेन यतिभिः अन्तः कौपीने धृतेऽपि तदुपरि नितम्बबिम्बाच्छादकं वस्त्रमपि परिधातव्यं इत्युक्तं भवति । तनुकुक्षिगलालिकेषु तनुः अल्पपरिमाणः ‘तनुः काये कृशेऽल्पेऽपि’ इति विश्वः कुक्षिः उदरः ‘पिचण्डकुक्षी जठरोदरं’ इत्यमरः गलः कण्ठः अलिकं ललाटं ‘ललाटमलिकं गोधिः’ इत्यमरः तनुश्चासौ कुक्षिश्च तनुकुक्षिः तनुकुक्षिश्चगलश्च अलिकं च तनुकुक्षिगलालिकानि तेषु । प्रकटेन स्पष्टं दृश्यमानेन रेखात्रितयेन त्रयेण शोभमानं उदरकण्ठललाटानि प्रत्येकं तिर्यग्रेखात्रयोपेतानीति भावः ।। ३० ।।",
  "13031": "मृद्विति ।। पुनः कथंभूतं मृदुसूक्ष्मघनारुणाविकाच्छप्रकटप्रावरणेन मृदुना कोमलेन सूक्ष्मेण सूक्ष्मतन्तुनिर्मितेन घनेन अविरलतन्तुमता अरुणेन आरक्तेन आविः मेषः ‘मेढ्रोरभ्रोरणोर्णायुर्मेषवृष्णय एडके’ इत्यमरः आविनः लोम्ना निर्मितं आविकं तेन आविकेन ऊर्णात्मकेन अच्छेन निर्मलेन प्रकटेन शोभमानेन प्रावरणेन शरीराच्छादक-वस्त्रेण कटौ संवीतं वस्त्रं ‘अन्तरीयोपसंख्यानपरिधानान्यधोंऽशुके’ इत्यमराभिधानात् परिधानादिशब्दवाच्यं हिमानिलादिनिवारणार्थं देहे प्रावृतं वस्त्रं प्रावरणशब्दवाच्यं ‘नीशारः स्यात् प्रावरणे हिमानिलनिवारणे’ इत्यमरः मृदु च तत् सूक्ष्मं च तत् घनं च तत् अरुणं च तत् आविकं च तत् अच्छं च तत् प्रकटं च तत् प्रावरणं चेति विग्रहः तेन भासमानम् । कमिव अतिनूतनतिग्मभानुभासां तिग्माः तीक्ष्णाः भानवः किरणाः यस्य सः तथोक्तः ‘भानुः किरणसूर्ययोः’ इति विश्वः अतिनूतनः सद्य एवोदितश्चासौः तिग्मभानुः सूर्यश्च तस्य भासां दीप्तीनां ‘भाश्छविद्युतिदीप्तयः’ इत्यमरः निकरेण समूहेन भासमानं दीप्यमानम् । सुवर्णसानुमन्तं सुवर्णाः सुवर्णात्मकाः सानवः ृङ्गाणि यस्य सः तथोक्तः तम् । मेरुपर्वतमिव यथा सौवर्णमेरुपर्वतः उद्यदादित्यकान्त्या शोभते तद्वत् परिहितपीताम्बरः सुवर्णवर्णः अयं मध्वाचार्यः रक्तवर्णेन प्रावृतेन ऊर्णावस्त्रेण व्यराजत इति भावः ।। ३१ ।।",
  "13032": "पृथ्विति ।। पुनः कीदृशं पृथुवक्षसं पृथु विशालं वक्षः उरः यस्य सः तथोक्तः तम् । उन्नतांसभित्तिं अंसौ स्कन्धावेव भित्ती कुड्ये अंसभित्ती ‘भित्तिः स्त्री कुड्यं’ इत्यमरः ‘स्कन्धो भुजशिरोंऽसोऽस्त्री’ इत्यमरः उन्नते उच्चे अंसभित्ती यस्य सः तथोक्तः तम् । गुरुवृत्तायतहृद्यबाहुदण्डं गुरू स्थूलौ वृत्तौ वर्तुलौ आयतौ दीर्घौ हृद्यौ सुन्दरौ बाहू भुजौ तावेव दण्डौ यस्य सः तथोक्तः तम् । परमारुणपाणि-पल्लवान्तःस्फुरितोर्ध्वध्वजलाञ्छनादिमन्तम् पाणी हस्ततले एव पल्लवौ किसलये परमं अत्यन्तं अरुणौ लोहितौ च तौ पाणिपल्लवौ च तयोः अन्तः मध्ये स्फुरितानि विलसन्ति ऊर्ध्वं ऊर्ध्वरेखा ऊर्ध्वं च तत् ध्वजलाञ्छनं च ध्वजाख्यचिह्नं च ऊर्ध्वध्वजलाञ्छनं तदेव आदि येषां तानि चक्रादिचिह्नानीत्यर्थः ऊर्ध्वध्वजलाञ्छनादीनि अस्य सन्तीति ध्वजलाञ्छनादिमान् तं पाणितलयोः या ऊर्ध्वरेखा सैव ध्वजरेखेत्युच्यते ध्वजचक्रादि-रेखोपेतपाणितलद्वयमन्तं इत्यर्थः ।। ३२ ।।",
  "13033": "।। परिपूर्णेति ।। पुनः कथंभूतं प्राक् प्रथमं सहसा अतर्कितं ‘अतर्किते तु सहसा’ इत्यमरः । अवलोकनेन दर्शनेन परिपूर्णशशाङ्कबिम्बशङ्काविषयं परिपूर्णस्य षोडशकलाभिपूर्णस्य शशाङ्कबिम्बस्य चन्द्रमण्डलस्य ‘बिम्बोऽस्त्री मण्डलं त्रिषु’ इत्यमरः शङ्काप्रतीतिः भ्रान्तिरिति यावत् तस्याः विषयम् । परं पश्चात् अकलङ्कतया कलङ्कः दोषः ‘कलङ्कोऽङ्कापवादयोः’ इत्यमरः न विद्यते कलङ्कः दोषो यस्य सः अकलङ्कः तस्य भावः अकलङ्कता तया इत्यर्थः कलङ्करहितत्वेन हेतुना । विविक्तं चन्द्रमण्डलात् पृथक्कृतं अच्छविभ्रमाब्धिं अच्छस्य निर्मलस्य विभ्रमस्य कान्तेः अब्धिः समुद्रः तं ‘विभ्रमः संशये भ्रान्तौ शोभायां च’ इति वैजयन्ती इह भ्रान्तेः अकारणं एतादृशं वदनं मुखं बिभ्रतं दधतम् । अयं भावः - सहसा श्रीमध्वाचार्यमुखं पश्यतां पुंसां कान्त्याधिक्योपलम्भात् इदं चन्द्रमण्डलमिति प्रतीतिः जायते,पश्चात् विवेकपूर्वं दर्शने सति तत्र कलङ्कमपश्यतां इति बुद्धिरभूत् अविवेकदशायां चन्द्रमण्डलत्वशङ्काविषयं,विवेकदशायां तु चन्द्रमण्डलादन्यदिति बुद्धिविषयं वदनं बिभर्तीति । चन्द्रबिम्बापेक्षया अतिसुन्दरवदनोपेतमिति भावः ।। ३३ ।।",
  "13034": "अतीति ।। पुनः कथंभूतं अतिसुन्दरमन्दहासराजन्नवकुन्दाभरदं अतिसुन्दरेण मन्दहासेन सुस्मितेन राजन्तः शोभमानाः नवानि प्रत्यग्राणि सद्य उत्पन्नानीति यावत् । कुन्दानि कुन्दकुसुममुकुलानि नवकुन्दानां आभाः सदृशाः नवकुन्दाभाश्च ते रदाः दन्ताश्च ‘रदना दशना दन्ता रदाः’ इत्यमरः अतिसुन्दरमन्द-हासराजन्तः नवकुन्दाभरदाः यस्य सः तथोक्तः तं मन्दं हसन्तं शुद्धकुन्दकुड्मलाकार-दन्तयुक्तमित्यर्थः । शुभारुणोष्ठं शुभौ सुन्दरौ अरुणौ लोहितौ ओष्ठौ रदनच्छदौ यस्य सः तथोक्तः तं ‘ओष्ठाधरौ तु रदनच्छदौ दशनवाससी’ इत्यमरः । कमलायतलोचनावलोकैः कमलवत् कमलपत्रवत् आयतयोः विशालयोः लोचनयोः अवलोकैः दर्शनैः ‘दर्शनालोकनेक्षणम्’ इत्यमरः । सकलान् लोकान् जनान् प्रहर्षयन्तं सन्तोषयन्तम् ।।३४।।",
  "13035": "अतीति ।। पुनः कथंभूतं अतिभासुरकर्णभासितश्रीतुलसीगुच्छं अतिभासुरयोः कर्णयोः सुन्दरयोः श्रोत्रयोः भासितः राजमानः श्रीतुलस्याः गुच्छः स्तबकः यस्य सः तथोक्तः तं ‘स्याद्गुच्छकस्तु स्तबकः’ इत्यमरः । अतुच्छकान्तिगण्डं तुच्छा अल्पा न भवतीत्यतुच्छा सम्पूर्णा कान्तिः ययोस्तौ अतुच्छकान्ती गण्डौ कपोलौ यस्य सः तथोक्तः तं ‘अधस्ताच्चिबुकं गण्डौ कपोलौ’ इत्यमरः । भुवनत्रयभूत्यभूतिदाने भुवनानां लोकानां त्रयस्य भूतिः उत्पत्तिः अभूतिः भूतिभिन्नं स्थितिप्रलयादिकं यद्वा भुवनत्रयस्य सज्जनासज्जनरूपस्य भूतिः सुखाद्यैश्वर्यं अभूतिः दुःखाद्यरिष्टं ‘विभूतिर्भूतिरैश्वर्यं’ इत्यमरः तयोः भूत्यभूत्योः दाने । चतुरभ्रूवरविभ्रमं चतुरः दक्षः समर्थ इति यावत् भ्रूवरयोः विभ्रमः विलासः यस्य स तथोक्तः तम् । भ्रुवौ नाम चक्षुषोरूर्ध्वभागे विद्यमानावयवौ ज्ञेयौ ‘ऊर्ध्वे दृग्भ्यां भ्रुवौ स्त्रियां’ इत्यमरः । सुमौलिं शोभनः मौलिः मस्तको यस्य स तथोक्तः तम् । एतादृशं मध्वाचार्यं ऐक्षन्त इति पूर्वेणान्वयः ।। ३५ ।।",
  "13036": "सकलेति ।। चतुराः पुरुषलक्षणविदग्धाः पुरुषाः । सकलावयवान् सर्वावयवान् श्रीमध्वाचार्यस्य हस्तपादाङ्गुल्याद्यङ्गानि ‘अङ्गं प्रतीकोऽवयवः’ इत्यमरः । स्फुटं मिमानाः प्रमाणीकुर्वन्तस्सन्तः यदीयगात्रं यस्य इदं यदीयं यदीयं च तत् गात्रं शरीरं च यदीयस्य मध्वस्य गात्रम् । प्रतिमालक्षणदर्शनाय प्रतिमानां शिलादिप्रतिमानां लक्षणं तत्तदवयवोचितस्थूलत्वदैर्घ्यादिपरिमाणं तस्य दर्शनाय ज्ञानाय लक्ष्यं निदर्शनं विदधुः कृतवन्तः । पुरुषलक्षणविचारचतुराः पुरुषाः यस्य मध्वस्य हस्तपादादिशरीरावयवान् प्रमाणीकुर्वन्तस्सन्तः तदवयवेषु लक्षणशास्त्रसंवादं दृष्ट्वा एतदङ्गोपाङ्गवदेव सर्वप्रतिमाङ्गो-पाङ्गानि भवेयुः इति निश्चितवन्त इति भावः । सः एवंभूतः मध्वाचार्यः अधुना इदानीं एतज्जन्मन्येव सुलक्ष्मेति शोभनानि लक्ष्माणि लक्षणानि यस्य स तथोक्तः उत्तमपुरुषलक्षणवानिति अस्माभिः नो निगद्यते नोच्यते किन्तु अयं सर्वदा सुलक्षण एवेति सम्मत इति भावः । अनेन इमानि मध्वाचार्याणां शरीरलक्षणानि स्वाभाविकानीति श्रुत्यादिसम्मतानि इत्युक्तं भवति । निपूर्वकात् गद व्यक्तायां वाचि इति धातोः कर्मणि लडात्मनेपदं निगद्यते निगद्येते निगद्यन्ते ।। ३६ ।।",
  "13037": "अतीति ।। असौ मध्वाचार्यः । उरुजनौघमध्यगोऽपि उरुश्चासौ जनश्च उरुजनः उरुजनस्य ओघः समूहः ‘ओघः प्रवाहो निवहः’ इति विश्वः तस्य मध्ये गच्छति तिष्ठतीति उरुजनमध्यगोऽपि । मध्वदर्शनाय बहुलोकानां मिलितत्वात् बहुजन-मध्यस्थं स्वं स्वात्मानं समीक्षितुं द्रष्टुं अतिलोलदृशां अतिलोलाः अत्यन्ततृष्णावत्यः दृशः नेत्राणि येषां ते तथोक्ताः तेषां बहुजनमध्यस्थं मध्वं कदा नु पश्यामः इत्युत्कण्ठावतां इति भावः । ‘लोलश्चञ्चलतृष्णयोः’ इति भास्करः तथा जनसम्बाधभयेन जनस्य सम्बाधः सम्मर्दः पीडा इति यावत् । तस्य भयेन स्वेषां जनपीडा स्यादिति शङ्कया दूरभाजां दूरदेशं भजन्तीति दूरभाजः तेषां दूरवर्तिनां जनानां दययैव कृपयैव ‘कृपा दयाऽनुकम्पा स्यात्’ इत्यमरः । उरसः वक्षस्थलात् ‘उरो वत्सं च वक्षश्च’ इत्यमरः आ आरभ्य इत्यौरसः ऊर्ध्वं ऊर्ध्वभागं समदर्शयत् वक्षस्थलादूर्ध्वभागं सर्वेभ्यो दर्शयामास इति भावः ।। ३७ ।।",
  "13038": "सविकासेति ।। सविकासदृशां विकासेन सहिताः सविकासाः फुल्लाः दृशः चक्षूंषि येषां ते सविकाशदृशः तेषाम् । मध्वाचार्यमुखारविन्ददर्शनेन प्रसन्ननयनानाम् । कृताञ्जलीनां कृतः अञ्जलिः करसम्पुटः यैस्ते तथोक्ताः तेषाम् । परमादरात् अतिभक्त्या नतानां नम्रीभूतानां जनतानां जनसमुदायानाम् । जनानां समूहो जनता इति व्युत्पत्तिः । वलयेन मण्डलेन वृतः परिवृतः । प्रबर्हबोधः प्रबर्हः श्रेष्ठः बोधो ज्ञानं यस्य स तथोक्तः ‘मुख्यवर्यवरेण्याश्च प्रबर्होऽनवरार्घ्यवत्’ इत्यमरः । श्रीपूर्णप्रज्ञाचार्यः मुरारेः मुरनामकासुरस्य ओः शत्रोः श्रीविष्णुमङ्गलाधिवासिनः हरेः प्रियं आयतनं देवालयं प्रविवेश प्रविष्टवान् । ‘विश प्रवेशने’ इति धातोर्लिट् परस्मैपदम् ।। ३८ ।।",
  "13039": "विविधेति ।। नरदेवेन जयसिंहराजेन समं सह ‘साकं सत्रा समं सहं’ इत्यमरः । विविधप्रभुमध्यसन्निषण्णः विविधाः अनेकदेशस्थाः प्रभवः परिवृढाः देशपतयः इति यावत् । ‘प्रभुः परिवृढोऽधिपः’ इत्यमरः । तेषां मध्ये सन्निषण्णः उपविष्टः गूढदेवः गूढः मानुषवेषेण आच्छादितः देवः मुख्यवायुदेवांशभूतः । सः श्रीमध्वाचार्यः विबभौ विशेषेण शुशुभे । क इव पूर्णबिम्बः पूर्णं बिम्बं मण्डलं यस्य स तथोक्तः । उडुराट् उडूनां नक्षत्राणां ‘नक्षत्रमृक्षं भं तारा तारकाप्युडुवा स्त्रियां’ इत्यमरः । राट् राजा चन्द्रः । मह्याः भूम्याः तनयेन पुत्रेण अङ्गारकेण ‘अङ्गारकः कुजो भौमो लोहिताङ्गो महीसुतः’ इत्यमरः उडुमध्ये इव उडूनां नक्षत्राणां मध्ये इव इति । विबभौ विपूर्वकात् ‘भा दिप्तौ’ इति धातोः लिट् परस्मैपदं बभौ बभतुः बभुः ।। ३९ ।।",
  "13040": "अवददिति ।। भगवान् ‘ऐश्वर्यस्य समग्रस्य वीर्यस्य यशसोः भगः अस्यास्तीति भगवान् अव्याहतैश्वर्यादिषड्गुणवान् सः श्रीमध्वः । अनुरूपगुणस्वरादिभाजा अनुरूपः अनुकूलः गुणः श्राव्यत्वादिः यस्य सः अनुरूपगुणः स चासौ स्वरः ध्वनिश्च अनुरूपगुणस्वरः स एव आदिः यस्य तत् आदिशब्देन वाचकत्वशक्तिर्गाह्या अनुरूप-गुणस्वरादि भजतीति भाक् तेन । सर्वेषां श्राव्यस्वरवता सम्यक् वाचकत्वशक्तिमता गाम्भीर्यादिगुणवता च इत्यर्थः । निजशिष्यप्रवरेण निजेन स्वकीयेन शिष्यश्रेष्ठेन हृषीकेशतीर्थेन । भागवते भागवताख्यपुराणे वाच्यमाने सति । भवापहन्त्रीं भवस्य संसारस्य अपहन्त्रीं नाशिनीम् । रथाङ्गपाणेः रथाङ्गं चक्रं पाणौ यस्य सः तस्य श्रीकृष्णस्य कथां चरित्रं अवदत् श्रीकृष्णचरितापादकभागवतव्याख्यानं अकरोत् हत्यर्थः ।। ४० ।।",
  "13041": "कथनमिति ।। उदारधैर्यसारं उत्कृष्ठेन धैर्येण सारं उत्तमम् । मधुरं श्रोतृजनमनोहरम् । पुष्कलभाववत् पुष्कलः पूर्णः भावः अभिप्रायः अस्यास्तीति पुष्कलभाववत् । ‘पूर्णश्रेयसि पुष्कलः’ इति अभिधानं प्रसन्नं शब्दतोऽर्थतश्च अकठोरम् । एवंभूतं तत्कथनं भागवताख्यानं अत्र सभायां अलं सम्यक् आदरेण शृण्वतः श्रवणं कुर्वतः विदुषः पण्डितान् अविदुषोऽपि अपण्डितानपि जनान् आनन्दरसाम्बुधौ आनन्दरसस्य सुखाख्यजलस्य अम्बुधौ समुद्रे निमग्नान् व्यधित अकृत ‘डु धाञ् धारणपोषणयोः इति धातोः लुङात्मनेपदं अधित अधिषातां अधिषत’ ।। ४१ ।।",
  "13042": "गमनेति ।। स्मृतिमात्रेण केवलस्मरणादेव भवापवर्गदात्रीः भवात् संसारात् अपवर्गस्य मोक्षस्य दात्रीः कर्त्रीः । मध्वस्य पूर्णप्रज्ञाचार्यस्य गमनासन-सङ्कथादिलीलाः गमनं गतिश्च आसनं उपवेशनं च सङ्कथा सम्भाषणं च गमनासनसङ्कथाः एताः आदयो यासां ताः गमनासनसङ्कथादयः ताश्च ताः लीलाः क्रियाः ताः । ‘लीला विलासक्रिययोः’ इति विश्वः अमराः देवाः कथमपि भारतीरुद्राद्यनुग्रहबलादेव प्रपञ्चयेयुः विस्तारयेयुः । श्रीमध्वाचार्यगमनादिमहिमानं देवा अपि महाप्रयत्नेन विस्तरात् वर्णयेयुः । मादृशः ‘प्रथमा बहुवचनान्तं इदं मादृक् मादृशौ मादृशः’ इति । मादृशः मत्सदृशाः अल्पबोधाः अल्पः बोधः ज्ञानं येषां ते तथोक्ताः न प्रपञ्चयेयुः ननु । ‘पचि विस्तारवचने’ इत्यतो लिङ् परस्मैपदं पञ्चयेत् पञ्चयेतां पञ्चयेयुः ।। ४२ ।।",
  "13043": "इदानीं मध्वाचार्यस्य त्रिविक्रमपण्डिताचार्यैः सह वादकथां प्रपञ्चयितुं तदुत्पत्तिप्रकारमाह ।। सुतप इत्यादिना ।। सुतपःकवितादिसद्गुणानां शोभनं च तत् तपश्च सुतपः,कविता गद्यपद्यात्मकप्रबन्धनिर्माणशक्तिः आदिशब्देन पाण्डित्य-सदाचारभक्तिज्ञानादयः ग्राह्याः । सुतपश्च कविता च सुतपःकविते आदी येषां ते । सन्तश्च ते गुणाश्च सद्गुणाः सुतपःकवितादयश्च ते सद्गुणाश्च सुतपःकवितादिसद्गुणाः येषां तेषाम् । अङ्गिरोन्वयानां अङ्गिरा नाम ऋषिः स एव अन्वयः गोत्रं येषां ते तथोक्ताः तेषां ‘सन्ततिर्गोत्रजननकुलान्यभिजनान्वयौ’ इत्यमरः । आङ्गिरसगोत्रोद्भवानामित्यर्थः । लिकुचानां लिकुचनामकानां द्विजानां कुलजः कुले जातः । गुहनामकः सुब्रह्मण्यनामा सुब्रह्मण्यस्य स्कन्दावतारत्वात् ‘पार्वतीनन्दनस्कन्दः सेनानीराग्निभूर्गुहः’ इत्यमरात् स्कन्द वाचकगुहशब्देन व्यवहारः विपश्चित् पण्डितः‘विद्वान् विपश्चिद्दोषज्ञः’ इत्यमरः । अभवत् आसीत् । कथंभूतः कविवर्यः कवीनां पण्डितानां श्रेष्ठः ‘संख्यावान् पण्डितः कविः’ इत्यमरः । अखिलवादिवन्दनीयः अखिलैः वादिभिः वन्दनीयः नमस्करणीयः ।। ४३ ।।",
  "13044": "दयितेति ।। सती पतिव्रता ‘सती साध्वी पतिव्रता’ इत्यमरः । गुणानुरूपा पत्युर्गुणानां अनुकूलस्वभावा । अस्य सुब्रह्मण्यपण्डितस्य दयिता भार्याविधिवीर्येण विधेः अदृष्टप्रेरकदेवतायाः वीर्येण सामर्थ्येन । मुहुः पुनः पुनः मृतप्रजापि मृता प्रजा सन्तानं यस्यास्सा तथोक्ता । ‘प्रजा सन्तानलोकयोः’ इति विश्वः मृतपुत्रापि सुतकामा सुतस्य कामः इच्छा यस्यास्सा तादृशी सती । भुवनप्रभू भुवनानां लोकानां प्रभू नाथौ हरीशौ हरिश्च ईशः हरश्च हरीशौ हरिहरौ इत्यर्थः । ‘शम्भुरीशः पशुपतिः’ इत्यमरः । अभजत् असेवत ।‘भज सेवायामित्यतो लङ् परस्मैपदम् ।’ कथंभूता वसुदेवसूनुभक्ता वसुदेवस्य सूनुः सुतः श्रीकृष्णः तस्य भक्ता विशेषतो भक्तिमती ।। ४४ ।।",
  "13045": "परमेश्वरयोरिति ।। सूरिपत्नी सूरेः सुब्रह्मण्याख्यपण्डितस्य ‘धीमान् सूरिः कृती कृष्टिः’ इत्यमरः । पत्नी भार्या । परमेश्वरयोः परमः सर्वोत्तमः हरिः ईश्वरः हरश्च तयोः हरिहरयोः । प्रसादयोगात् सेवाजनितानुग्रहस्य योगात् सम्बन्धात् तत् तादृशं सुतरत्नं पुत्राख्यरत्नं असूत सुषुवे । ‘षूङ् प्राणिगर्भविमोचने इत्यतो लङात्मनेपदं असूत असुवातां असुवत । तत् कीदृशं यस्य सुताख्यरत्नस्य परिषत्पदपत्तनेषु परिषदः विद्वत्सभाः ‘समज्या परिषद्गोष्टी सभासमितिसंसदः’ इत्यमरः । परिषदः एव पदानि स्थानानि तानि च तानि पत्तनानि पुर्यः तेषु । ‘पूः स्त्री पुरी नगर्यौ वा पत्तनं पुटभेदनं’ इत्यमरः परीक्षकाग्रयैः रत्नपरीक्षकेषु श्रेष्ठैः पुरुषैः समः उचितः अर्घः मूल्यं न विविदे न ज्ञातः । ‘मूल्ये पूजाविधावर्घः’ इत्यमरः । ‘विद ज्ञाने’ इत्यतः कर्मणि लिट् आत्मनेपदं विविदे विविदाते विविदिरे । यथा अनर्घस्य कस्यचिद्रत्नस्य मौल्यपरिज्ञानाय पत्तने नीतस्य सतः पत्तनेषु रत्नमूल्यपरीक्षकेषु विदग्धैः पुरुषैः तद्योग्यार्घो न ज्ञायते किंतु अर्घहीनत्वात् अमूल्यमित्येवोच्यते । तथा तत्सुतस्य विद्वत्तया रूढस्य सतः विद्वत्सभासु प्रविष्टस्य तस्य सर्वविद्यावैदग्ध्यादिगुणजातं पश्यद्भिः विद्वज्जनैः तस्य गुणानां इयत्ता नावधारिता इति भावः। तादृशं सुताख्यरत्नं असूतेत्यन्वयः ।। ४५ ।।",
  "13046": "वदनेति ।। कविः सुब्रह्मण्याख्यपण्डितः । स्वकुलोत्तारणद-क्षलक्षणस्य स्वकुलस्य आत्मीयकुलस्य लिकुचकुलस्य उत्तारणे सकलपापवृन्दात् मोचने दक्षाणि चतुराणि लक्षणानि शुभलक्षणानि यस्य स तथोक्तः तस्य नन्दनस्य तनयस्य । वदनेन्दुं वदनमेव इन्दुः चन्द्रः तं अवेक्ष्य दृष्ट्वा । कृतकृत्यतया कृतं पूर्णं कृत्यं प्रयोजनं यस्य स तथोक्तः तस्य भावः कृतकृत्यता तया सम्प्राप्तमनोरथत्वेन इत्यर्थः । क्रियाः जातकर्मादिकर्माणि प्रकुर्वन् सन् । उचितां अन्वर्थकां त्रिविक्रमाख्यां त्रिविक्रम इति आख्यां संज्ञां आख्यात् अवदत् । ‘आङ्पूर्वकख्या प्रकथने इति धातोर्लङ् परस्मैपदं आख्यात् आख्यातां आख्यान्’ । त्रिषु वेदे वेदान्ते कवितायां च इति त्रिषु विक्रमः अवगमः अस्य इत्यन्वर्थकत्वात् उचितां त्रिविक्रमसंज्ञां अकरोत् इति भावः ।। ४६ ।।",
  "13047": "कलेति ।। सूरिपोतः सूरेः सुब्रह्मण्याख्यपण्डितस्य पोतः शिशुः ‘पोतः पाकोऽर्भको डिम्भः’ इत्यमरः । कलभाषण एव कलं अव्यक्तमधुरं भाषणं वचनं यस्य स तथोक्तः । ‘ध्वनौ तु मधुरास्फुटे कलः’ इत्यमरः । अस्फुटाक्षरवचनावस्थायामेवेति भावः । अनवद्यपद्यवादी न विद्यन्ते अवद्यानि शब्ददूषणानि येषां तानि अनवद्यानि तानि च तानि पद्यानि श्लोकाश्च अनवद्यपद्यानि तेषां वादी वदनशीलः सन् । कविः गद्यपद्यात्मकप्रबन्धकर्ता आसीत् । बाल्ये अव्यक्तकलभाषणकाले एव निर्दोषश्लोक-करणशीलोऽभूत् इति भावः । तद्युक्तमेव हि । भगवान् अतिपूज्यः तिग्मभानुः सूर्यः बालतरोऽपि अतिनूतनोऽपि उदयमात्रमितोऽपीति यावत् । प्रभाप्रभावी प्रभायाः प्रभावः सामर्थ्यं अस्यास्तीति प्रभाप्रभावी सन् ‘वीर्यं बलं प्रभावश्च’ इत्यमरः । अवभाति ननु शोभते खलु । यथा उदितमात्रस्य सूर्यस्य प्रभासामर्थ्यं च अनुभवसिद्धम् तथा अस्य बालस्यापि महाप्रतिभावत्वं न असम्भावितं इति भावः ।। ४७ ।।",
  "13048": "सकलेति ।। सकलाङ्गयुतावभातशाखः सकलानि च तानि अङ्गानि शिक्षाकल्पादिवेदाङ्गानि च तैः युताः सहिताः । अवभाताः ज्ञाताः शाखाः ऋगादिशाखाः येन स तथोक्तः षडङ्गसहितवेदाध्ययनवान् इत्यर्थः । समये शास्त्रे प्राप्ते सति अवगते सति ‘समयाः शपथाचारकालसिद्धान्तसंविदः’ इत्यमरः । उदारपक्षिसेव्यः उदाराः श्रेष्ठाश्च ते पक्षिणः सिद्धान्तिनश्च उदारपक्षिणः तैः सेव्यः निषेव्यः । तत्कालवर्तिनः सर्वसिद्धान्तिनः सर्वसिद्धान्ताभिज्ञं त्रिविक्रमार्यं तत्तत्सिद्धान्तविशेषजिज्ञासया असेवन्त इति भावः । लिकुचः लिकुचकुलसम्भूतः सः त्रिविक्रमार्यः सदध्वगोपकृत्यै सज्जनाख्यपान्थानां उपकाराय। रसाभिरामं रसैः ृङ्गारादिभिः काव्यरसैः अभिरामं मनोहरं ‘ृङ्गारादौ विषे वीर्ये गुणे रागे द्रवे रसः’ इत्यमरः । ‘ृङ्गारहास्यकरुणवीररौद्रभयानकाः । बीभत्साद्भुतशांताख्याः नव काव्ये रसाः स्मृताः’ इति काव्यप्रकाशे ृङ्गारादिरसा उक्ताः ज्ञेयाः । काव्यफलं काव्यं उषाहरणाख्यं फलं ससर्ज उत्पादयामास । यथा सकलाङ्गयुतावभातशाखः सकलानि अङ्गानि त्वक्पल्लवादिवृक्षानि तैः युतत्वादेव अवभाताः विराजमानाः शाखाः वृक्षस्कन्धाः यस्य स तथोक्तः अष्टाङ्गत्वेन शोभमानस्थूलशाखावान् । उदारपक्षिसेव्यः उदाराः तत्तज्जातौ श्रेष्ठाः पक्षिणः नानाविधविहङ्गाः तैः सेव्यस्सन् लिकुचः लिकुचाख्यवृक्षविशेषः समये फलोत्पत्तिकाले प्राप्ते सति पान्थानां उपकाराय रसाभिरामं रसेन मधुररसेन अभिरामं मनोहरं फलं सृजति तद्वत् त्रिविक्रमपण्डिताचार्यः सर्वशास्त्राभिगमनानन्तरं शृङ्गारादि-काव्यरसोपेतं उषाहरणाख्यं काव्यं चकार इति श्लेषाभिप्रायः ।। ४८ ।।",
  "13049": "प्रतिपादितमिति ।। आत्मना स्वात्मना प्रतिपादितं उद्भावितं यथार्थं विचार्यमाणे सति परमार्थतो विद्यमानमेव । पृथुमायासमयस्य पृथोः बहुलस्य मायासमयस्य मायावादशास्त्रस्य दुर्घटत्वं पूर्वापरविरुद्धत्वेन अनुपपन्नत्वम् । स्वगुरौ स्वस्य शास्त्रोपदेशकर्तरि । परिहर्तुं अक्षमेऽपि न क्षमः इत्यक्षमः तस्मिन् असमर्थेऽपि इत्यर्थः । ‘क्षमं शक्ते हिते त्रिषु’ इत्यमरः । सः त्रिविक्रमार्यः तच्छास्त्रश्रवणेच्छारहितोऽपि अलं वयस्यबोधितः सन् वयस्यैः समानवयस्कैः बोधितस्सन् ‘स्निग्धो वयस्यः सवयाः’ इत्यमरः । तं मायासमयं श्रुतवान् अृणोत् । स्वकृतानुपपत्तिशङ्कापरिहाराभावेन तच्छास्त्रश्रवणे आदररहितोऽपि केवलं वयस्यबोधित एव सन् मायावादशास्त्रं श्रुतवान् इति भावः ।। ४९ ।।",
  "13050": "भगवतीति ।। सगोविलासे गवां वाचां विलासः विस्तारः तेन सहिते । त्रिविक्रमार्ये त्रिविक्रमाचार्यनामि्न भगवति श्रीनारायणे उदिते वेदशास्त्रनैपुण्याख्यं उदयं प्राप्ते सति । वटुभावं वटोः ब्रह्मचारिणः भावः धर्मः वटुत्वं बाल्यावस्थां त्यजति त्यक्तवति सति । भानुपुरस्सराः भानुर्नाम कश्चित् प्रभाकरशास्त्राभिज्ञः स एव पुरस्सरः आदिः येषां ते तथोक्ताः । समस्ताः वादिनः कीटमणिप्रभत्वं कीटमणिः खद्योताख्यः कीटः तस्य प्रभेव प्रभा कान्तिः येषां ते कीटमणिप्रभाः तेषां भावः कीटमणिप्रभत्वं खद्योतसादृश्यं आशु प्रययुः । अतिपण्डितानामपि भानुप्रभृतिवादिनां वैदुष्यं त्रिविक्रम-पण्डिताचार्यवैदुष्यापेक्षया अत्यल्पं अभूत् इति भावः । यथा आदौ सगोविलासे गवां तेजसां विलासेन सहिते अतितेजःपुञ्जे वामनरूपे भगवति वटुभावं ह्रस्वाकारं त्यक्त्वा क्रमेण त्रिविक्रमरूपेण व्याप्ते सति तत्तेजसा प्रतिमुष्टतेजसः सूर्यादयो देवाः खद्योतसदृशाः अभवन् तद्वदिति श्लोषाभिप्रायः ।। ५० ।।",
  "13051": "अतिदक्षेति ।। जनकः पिता सुब्रह्मण्याख्यपण्डितः । सपादलक्षे पादेन लक्षचतुर्थांशेन पञ्चविंशतिसहस्रेणेति यावत् सहितं सपादं च तत् लक्षं च सपादलक्षं तस्मिन् । मायिजनस्य मायी चासौ जनश्च मायिजनः तस्य मायावादिनः । समये शास्त्रे अतिदक्षमतिं अतिदक्षा अत्यन्तं निपुणा मतिः बुद्धिः यस्य स तथोक्तः तम् । युक्तिशूरं युक्तिषु स्वपक्षसाधने परपक्षनिवारणे च विदग्धं अत एव महिम्ना माहात्म्येन अत एव महीतले महितं सभाजितं नन्दनं पुत्रं त्रिविक्रमार्यं उपांशु रहसि ‘रहश्चोपांशु चालिङ्गे’ इत्यमरः अब्रवीत् अवोचत् । ‘ब्रूञ् व्यक्तायां’ वाचि इत्यतो लङ् परस्मैपदं अब्रवीत् अब्रूतां अब्रुवन् ।। ५१ ।।",
  "13052": "ृण्विति ।। हे सुत तनय । विचारितार्थां विचारितः विचार्य निर्धारितः अर्थः अभिधेयः यस्याः सा ताम् । इमां वक्ष्यमाणां वाचं ृणु अवधारय । ‘ृ श्रवणे’ इति धातोर्लोट् परस्मैपदं ृणु ृणुतं ृणुत । कलौ कलियुगे निर्गुणभावना परब्रह्मणः निर्गुणत्वस्य भावना ध्यानं उपासना सुखाय मोक्षसुखाय न,न भवेत् इति हेतोः । गौणविमुक्तये गौणा ज्ञानानन्दादिगुणात्मिका च सा विमुक्तिश्च तस्यै देवं क्रीडादिगुणवन्तमेव वासुदेवं वसुदेवस्य सुतं श्रीकृष्णं वसुदेवसूनुमिति क्वचित्पाठः। गुणाढ्यमेव गुणैः आढ्यं सम्पन्नमेव स्मर चिन्तय उपास्व इति । ‘स्मृ चिन्तायामि’त्यतो लोट् परस्मैपदं स्मर स्मरतं स्मरत । भज इति क्वचित्पाठः । यदि ज्ञानानन्दादिसर्वगुणरहितं परब्रह्म उपास्येत तर्हि तत्फलमोक्षोऽपि ज्ञानानन्दरहित एव स्यात् । ‘तं यथा यथोपासते तदेव भवति’ इति श्रुतेः । न तु ज्ञानानन्दाभावः सुखाय भवति । ‘मग्नस्य हि परेऽज्ञाने किं न दुःखतरं भवेत्’ इति वचनात् तस्मान्निर्गुणोपासना न सुखाय भवति । यदि ज्ञानानन्दादिगुणविशिष्टं परब्रह्म उपासितं स्यात् तदा तदुपासनाफलमोक्षोऽपि ज्ञानानन्दाद्यनन्तगुणविशिष्ट एव स्यात् । एवंविधो हि मोक्षः पुरुषार्थाय भवति । तस्मात् एवंविधगौणमोक्षाय भगवन्तं वासुदेवं निर्दोषं ज्ञानानन्दाद्यनन्तगुणविशिष्टमेव उपास्व इति भावः ।। ५२ ।।",
  "13053": "इतीति ।। इति एवं तातवचः तातस्य पितुः सुब्रह्मण्यस्य ‘तातस्तु जनकः पिता’ इत्यमरः । वचः वचनं निशम्यापि श्रुत्वापि । किञ्चित् ईषत् ‘किञ्चिदीषन्मनागल्पे’ इत्यमरः तरलात्मा तरलः चञ्चलः आत्मा मनः यस्य स तथोक्तः ‘चञ्चलं तरलञ्चैव’ इत्यमरः । निर्गुणोपासनं वा मोक्षसाधनं उत सगुणोपासनं इति दोलायमानमानसः सः त्रिविक्रमाचार्यः शास्त्रसारं शास्त्रस्य सारं रहस्यमेव विचार्य परं पारं संसारसागरस्य पारं तीरं आरुरुक्षुः आरोढुं इच्छन् सन् परेभ्यः पितुरन्येभ्यो मायिभ्यः विगुणोपास्तिं विगुणां निर्गुणविषयिणीं उपास्तिं उपासनाप्रकारं उपाृणोत् । ‘ृ श्रवणे’ इत्यतः लङ् परस्मैपदं अृणोत् अश्रुणुतां अृण्वन् । निर्गुणोपासनं मोक्षसाधनं न भवति किन्तु सगुणोपासनमेव मोक्षसाधनमिति पितुर्वचनं श्रुत्वापि किंचिच्चञ्चलचित्तः त्रिविक्रमाचार्यः येन केनापि प्रकारेण मुमुक्षोः निर्गुणोपासनं वेदादिप्रमाणसंमतं वा उत सगुणोपासनमेवेति सयुक्तिकं सर्वशास्त्रतात्पर्यं सम्यक् विचार्य शास्त्रे यदुपासनं वेदादिसर्वप्रमाणसंमतं पुरुषार्थसाधनं च तादृशोपासनं करिष्यामीति निश्चित्य आदौ तावत् तत्प्रकारादिजिज्ञासया परेभ्यः विगुणोपास्तिं शुश्राव इति भावः ।। ५३ ।।",
  "13054": "निजेति ।। निजधर्मरतः निजः स्ववर्णाश्रमोचितः निजश्चासौ धर्मश्च तत्र रतः । निष्ठावान् गृहिप्रबर्हः गृहिषु गृहस्थाश्रमिषु प्रबर्हः श्रेष्ठः असौ त्रिविक्रमाचार्यः । कलिकालाकुलितान्तरोऽपि कलिकालेन कलिकालसामर्थ्येन आकुलितं व्याकुलीकृतं अन्तरं अन्तःकरणं यस्य स तथोक्तोऽपि । निसर्गात् स्वभावात् ‘स्वरूपं च स्वभावश्च निसर्गश्च’ इत्यमरः । नितरां अतिशयेन निशितात्मना निशितः तेजितः ‘निशितक्ष्णुतशातानि तेजिते’ इत्यमरः । युक्तायुक्तविचारचतुर इति यावत् । निशितश्चासौ आत्मा मनश्च तेन स्फुटं सम्यक् इति वक्ष्यमाणप्रकारेण आलोचयत् विचारयामास । हन्त हर्षसूचकाव्ययम् । ‘हन्त हर्षेऽनुकंपायां वाक्यारम्भविषादयोः’ इत्यमरः । परेभ्यो विगुणोपास्तिं श्रुत्वापि तत्र अपरितुष्टमनाः सन् स्वयं एवं वक्ष्यमाणप्रकारेण विचारयामासेति भावः । आङ् पूर्वात् ‘लोचृ दर्शने’ इत्यतो णिजन्तात् लङ् परस्मैपदम् ।। ५४ ।।",
  "13055": "रचितमिति ।। अत्र तत्त्वनिर्णयविषये । विदुषा सत्यवतीसुतेन सत्यवत्याः सत्यवतीदेव्याः सुतेन वेदव्यासेन रचितं निर्मितं सूत्रं ब्रह्मसूत्रं साक्षात् मुख्यतः मानं ननु प्रमाणं खलु । अथ अपरस्परसङ्गतानि अन्योन्यं अनुकूलानि एकविषय-विषयाणीति यावत् । परस्परसङ्गतानि न भवन्तीति अपरस्परसङ्गतानि परस्परविरुद्धार्थ-प्रतिपादकानि सर्वाण्यपि एकविंशतिसङ्ख्याकानि भाष्याणि ब्रह्मसूत्रभाष्याणि मानतां प्रमाणतां न व्रजेयुः न प्राप्नुयुः । अयं भावः- ब्रह्मस्वरूपनिर्णये तावत् ब्रह्मसूत्रमेव मुख्यं प्रमाणम् । सर्वश्रुत्यादि विरोधपरिहारमुखेन सर्वज्ञेन भगवता व्यासेन रचितत्वात् । तद्भाष्याणि तु सर्वाण्यपि परस्परविरुद्धानि अतः नैकमपि भाष्यं प्रमाणमिति । ‘व्रज गतौ’ इत्यतो लिङ् परस्मैपदम् ।। ५५ ।।",
  "13056": "परस्परविरुद्धेषु भाष्येषु आग्रहं परित्यज्य सूत्राविरुद्धं एकं भाष्यं स्वीकर्तव्यं इति अत आह- यदीति ।। यदि तेषु भाष्येषु वयं निराग्रहान्तराः निर्गतः आग्रहः अभिनिवेशः यस्मात्तत् निराग्रहं निराग्रहं अन्तरं मनो येषां ते तथोक्ताः आग्रहरहिताः स्मः भवामः । ‘अस भुवि’ इत्यतो लट् परस्मैपदं अस्मि स्वः स्मः । तर्हि तेषु मध्ये सुघटं उपपन्नं सूत्रार्थाविरुद्धं किञ्चित् सूत्रार्थविवरणरूपं एकमपि भाष्यं नोपलभामहे न पश्यामः। हि अनुभवसिद्धमेतत् । उपपूर्वात् ‘डु लभष् प्राप्तौ’ इत्यतो लडात्मनेपदं लभे लभावहे लभामहे । तर्हि किं चिकीर्षसि इत्यत आह-नेति । तथापि सूत्रविरुद्धमपि शाङ्करीयं शङ्करप्रणीतभाष्यं प्रणयेन आदरेण न पठामः इति न,किन्तु पठाम एव । विरुद्धत्वसाम्यात् भाष्यान्तरपरित्यागेन शङ्करभाष्ये पक्षपातः कुत इत्यत आह-परम्परोपयातं इति । परम्परया उपयातं अस्मत्पूर्वैः आदृतं अतः कुलपरम्परा-गतत्त्वरूपविशेषात् इदमेव पाठ्यते अस्माभिरिति भावः । ‘पठ व्यक्तयां वाचि’ इत्यतो लट् परस्मैपदं पठामि पठावः पठामः ।। ५६ ।।",
  "13057": "ननु विरुद्धभाष्याणि परित्यज्य स्वातन्त्र्येणैव उपनिषद्विचारः कुतो न क्रियते इत्यत आह- घटनेति ।। अल्पबुद्धेः अल्पा अल्पविषयिणी बुद्धिः यस्य तस्य पुरुषस्य । उपनिषत्सु उपनिषद्विषये घटना विचारः न सुघटा न सुलभा दुर्घटा एव इति एवं अभ्युगम्य ज्ञात्वा । वयं इह परब्रह्मविषये यां उपास्तिं उपासनां मुक्त्वा विना कोऽपि पुरुषः विमुक्तिं नोपैति न प्राप्नोति तां इमां समयोक्तां ब्रह्मसूत्रादिसकलसच्छास्त्रेषु उक्तां प्रतिपादितां उपास्तिं उपासनाप्रकारं चिन्तयामः । ‘चिति स्मृत्यां’ इत्यतो लट् परस्मैपदम् । अयं भावः- अल्पबुद्धेः उपनिषद्विचारो दुर्घट एवेति ज्ञात्वा वयमपि अल्पबुद्धय इति हेतोः साक्षादुपनिषद्विचारं परित्यज्य भारतपञ्चरात्रब्रह्मसूत्रदिसकलसच्छास्त्रेषु या भगवदुपासना मोक्षसाधनत्वेन उच्यते यया उपासनया विना मोक्षो न भवेत् तां सकलसच्छास्त्रोक्तां उपास्तिमेव विचारयामः ।। ५७ ।।",
  "13058": "विचारप्रकारमेवाह ।। त्रिभिः श्लोकैः वितत इत्यादिभिः ।। तत्त्वविद्भिः तत्त्वं विदन्तीति तत्त्वविदः तैः भगवत्तत्त्वनिर्णयज्ञानिभिः भगवान् हरिः विततः व्याप्तः,सुखसच्चित् सुखः सुखस्वरूपः सच्चित् निर्दोषज्ञानरूपः सुखश्चासौ सच्चिच्च । अद्वयात्मा न विद्यते द्वयं यस्य सः अद्वयः समाधिकशून्यः आत्मा स्वरूपं यस्य स तथोक्तः । एवंभूतो हरिः समुपास्यः विहितो हि । सः एवं उपासनाविषयत्वेन विहितोऽपि भगवान् । अवयवी ज्ञानानन्दाद्यात्मककरचरणादिसुन्दरसकलावयवान् न निरूप्यते चेत् न प्रतिपाद्यते चेत् तर्हि ब्रह्म द्युतिमात्रं च केवलप्रकाशरूपमपि न हि सम्भवति । इत्यदः एतत्प्रमेयं रहस्यं शास्त्रफलितार्थः स्यात् । तत्त्वज्ञानिभिः व्याप्तत्वेन सुखज्ञानादिरूपेण च उपास्यो विहितो भगवान् हस्तपादाद्यवयववान् न निरूप्यते चेत् शाङ्करीयभाष्योक्तप्रकारेण निरवयवो निर्गुणः निर्विशेषश्चेति निरूप्यते चेत् तर्हि निरवयवत्वादेव हेतोः ब्रह्म प्रकाशरूपमित्येतदपि न स्यादिति शाङ्करीयभाष्यस्य फलितार्थः स्यादिति भावः । रूप रूपक्रियायां इत्यतः कर्मणि लडात्मनेपदं रूप्यते रूप्येते रूप्यन्ते ।। ५८ ।।",
  "13059": "अस्त्वेवंभूतं उपास्यं ब्रह्म का हानिः इत्यत आह ।। यदीति ।। अस्य ब्रह्मणः रूपं यदि ईदृक् पूर्वोक्तप्रकारेण अप्रकाशरूपं इति उपास्यते ध्यायते । उपपूर्वात् ‘आस उपवेशने’ इत्यतः कर्मणि लडात्मनेपदं आस्यते आस्येते आस्यन्ते । तर्हि पारिशेष्यात् परिशेषतः तिमिरत्वेन तमोरूपत्वेन ‘तमिस्रं तिमिरं तमः’ इत्यमरः । विभाति प्रतिभाति । ‘भा दीप्तौ’ इत्यतो लट् परस्मैपदम् । प्रसक्तप्रतिषेधः परिशेषः तस्य भावः पारिशेष्यम् । यदि ज्ञानानन्दात्मकत्वतेजोमात्रत्वादिप्रकारं ब्रह्म न भवति इति शास्त्रनिर्णयः स्यात् तर्हि सम्भाविततया प्रसक्तज्ञानानन्दात्मकत्वाभावे तद्विरुद्धाज्ञानाद्यात्मकं प्रसज्येत इति भावः। तथात्वेन ब्रह्मोपासने को दोष इति चेत्तत्राह- फलमिति । अथ एवं उपासनानन्तरं उपासकस्य फलं उपासनासाध्यं फलं मुक्तिरपि ईदृशी केवलं तिमिररूपा स्यात् न च उपासकस्य अयं भावः पुरुषार्थ इत्यभिप्रायः इति तस्माद्धेतोः एषा निर्गुणविषयिणी उपास्तिः नः अस्मान् नैव धिनोति न पुष्णाति । ‘धिनु पुष्टौ’ इति धातोः लट् परस्मैपदं धिनोति धिनुतः धिन्वन्ति । एवंविधोपासना अस्माकं मनःप्रसादं न सम्पादयतीति भावः ।। ५९ ।।",
  "13060": "ननु शङ्करभाष्योक्तोपासनानुष्ठाने मनःप्रसादाभावे केन प्रकारेण भगवदुपासना क्रियते इत्यत आह ।। अथेति ।। अथ तत्तद्भाष्योक्तपक्षपरित्यागानन्तरं स्वयं स्वयमेव वेदपुराणभारतादि आदिपदेन पञ्चरात्रादि ग्राह्यं आलोच्य विचार्य अत्र वेदादौ यथावबोधं बोधानुसारेणेत्यर्थः । मुकुन्दं गुणवन्तं गुणाः ज्ञानानन्दादयः अस्य सन्तीति गुणवान् तं उपास्महे ध्यायामः । तत्तद्दर्शनपक्षपातं विहाय वेदपुराणादिकं विचार्य तत्र वेदादौ यथा मुकुन्दस्वरूपं प्रतिपाद्यते तत्स्वरूपं अस्माभिः यथा ज्ञातुं शक्यते तथा ज्ञानानन्दादिविशिष्टमेव मुकुन्दं उपास्महे इति भावः । उपपूर्वात् ‘आस उपवेशने’ इत्यतो लडात्मनेपदं आसे आस्वहे आस्महे । किं कुर्वतः स्मृतिधर्मान् स्मृतिषु उक्ताश्च ते\nधर्माश्च तान् स्मृत्युक्तस्ववर्णाश्रमोचितपञ्चमहायज्ञादिकर्माणि भृशं सम्यक् आचरन्त\nएव अनुतिष्ठन्त एव स्ववर्णाश्रमविहितधर्मानुष्ठानस्य अन्तःकरणशुद्धिद्वारा भगवदुपासनाङ्गत्वात् इति भावः ।। ६० ।।",
  "13061": "अवधार्येति ।। स आर्यः त्रिविक्रमपण्डिताचार्यः कार्यं स्वकर्तव्यं विवेकात् स्वकर्तव्याकर्तव्ये विविच्य इति यावत् । इति पूर्वोक्तप्रकारेण अवधार्य निश्चित्य इत्थमेव करिष्ये इति निर्धार्य विधातुं वेदादिविचारं कर्तुं यदा उपचक्रमे आरम्भं अकरोत् ।् उपपूर्वात् ‘क्रमु पादविक्षेपे’ इति धातोर्लिडात्मनेपदं चक्रमे चक्रमाते चक्रमिरे । तदा विचारारम्भसमये जगत्सु लोकेषु परिपूर्णां व्याप्तां विशुद्धां निर्मलां परिपूर्णमतेः पूर्णप्रज्ञाचार्यस्य कीर्तिं प्रसिद्धिं अृणोत् श्रुतवान् । मध्वाचार्यो नाम कश्चन तत्त्ववादी पण्डितः सर्वान् वादिनः विजित्य सर्वाणि मायावादमतानि दूषयित्वा सर्वत्र पूज्यमानो विराजते इत्येवं मध्वाचार्यं दृष्टवतां जनानां मुखेन मध्वकीर्तिं शुश्राव इति भावः ।। ६१ ।।",
  "13062": "तदा मायावादिनः त्रिविक्रमाचार्यं उपेत्य प्रार्थितवन्तः कथं इत्यत आह ।। विहिनस्तीति ।। अतिवाग्मी अत्यन्तं वाचालः कोऽपि कश्चिज्जनः । परम्परोपयातं परम्परया उपयातं प्राप्तं पुरातनमिति यावत् । नः अस्माकं समयं मायावादशास्त्रं विहिनस्ति निराकरोति । विपूर्वात् ‘हिसि हिंसायां’ इत्यतो लट् परस्मैपदं हिनस्ति हिंस्तः हिंसन्ति । तस्मात् हे त्रिविक्रमाचार्य उदारयुक्तिशूरः उदाराः उत्कृष्टाश्च ताः युक्तयश्च तासु शूरः समर्थः त्वं तं अस्मत्समयं निराकुर्वन्तं जनं क्षिप निराकुरु । ‘क्षिप निरसने’ इति लोट् परस्मैपदं क्षिप क्षिपतं क्षिपत । परे त्वदन्ये तत्र मध्वनिराकरणविषये समर्थतां शक्ततां न व्रजेयुः न प्राप्नुयुः । ‘व्रज गतौ’ इत्यतो लिङ् परस्मैपदम् ।। ६२ ।।",
  "13063": "तवेति ।। हे वादिद्विरदेन्द्र वादिन एव द्विरदाः गजाः तेषां इन्द्र श्रेष्ठतव प्रतिवारणः प्रतिवादिनामा प्रतिगजः न जज्ञे नोत्पन्नः । ‘जनी प्रादुर्भावे इति धातोः लिडात्मनेपदं जज्ञे जज्ञाते जज्ञिरे । तव प्रतिवादी कोऽपि नास्ति । यथा मत्तगजेन्द्रस्य जेता कश्चिदपि गजो न भवति तद्वदिति भावः । ‘द्विरदोऽनेकपो द्विपः’ इत्यमरः । कथंभूतस्य तव,वेदनदीः वेदा एव नद्यः ताः विगाह्य प्रविश्य भूयः पुनः समयाम्भोधिषु समयाः सर्वशास्त्राणि तान्येव अम्भोधयः समुद्राः तेषु विहारं क्रीडां कुर्वतः । वेदशास्त्रेषु निशितबुद्धिमतः इत्यर्थः । पुनः कथंभूतस्य तव,नवकाव्यरसप्रियस्य काव्यरसाः ृङ्गारादयः नवकाव्यरसाः नवसङ्ख्याकाश्च तेषु प्रियस्य प्रीतिमतः ‘ृङ्गारहास्यकरुण-वीररौद्रभयानकाः । बीभत्साद्भुतशान्ताख्याः नव काव्ये रसाः स्मृताः’ इति काव्य-प्रकाशोक्ताः ृङ्गारादयो नवरसाः ज्ञेयाः वेदेषु शास्त्रेषु ृङ्गारादिरसोपेतकाव्येषु च परिचयवतः इत्यर्थः ।। ६३ ।।",
  "13064": "उपयाहीति ।। हे त्रिविक्रमाचार्यत्वं अधुना इदानीं विधिना दैवेन । ‘दैवं दिष्टं भागधेयं भाग्यं स्त्री नियतिर्विधिः’ इत्यमरः । उपपादितं उत्पादितं तं प्रतिवादिप्रतिवारणं प्रतिवादी श्रीमध्वः स एव प्रतिवारणः प्रतिगजः तं निवार्य निराकृत्य। शशाङ्कगौरं शशाङ्कवत् चन्द्रवत् गौरं धवलं ‘अवदातस्सितो गौरो वलक्षो धवलोऽर्जुनः’ इत्यमरः । यशः कीर्तिं उपयाहि प्राप्नुहि । ‘यशः कीर्तिस्समाख्या च’ इत्यमरः । उपपूर्वात् ‘या प्रापणे’ इति धातोः लोट् याहि यातं यात । निजयूथस्य निजानां स्वकीयानां जनानां यूथस्य वृन्दस्य भयं निराकुरु परिहर । ‘निर् आङ् पूर्वकात् डु कृञ् करणे इत्यतो लोट् परस्मैपदं कुरु कुरुतं कुरुत’ ।। ६४ ।।",
  "13065": "इतीति ।। इति पूर्वोक्तप्रकारेण मायिजनेन मायी मायावादी चासौ जनश्च मायिजनः तेन मायिमतमाश्रितेन जनेन तत्र तत्र दृष्टदृष्टस्थलेषु स्वजनत्वेन स्वः स्वयूथ्यश्चासौ जनश्च स्वजनः तस्य भावः तेन स्वयूथ्यत्वेन हेतुना । इति पूर्वोक्तप्रकारेण मध्वं क्षेप्तुं अर्थ्यमानः तावत् तदा अनुकूलवचाः अनुकूलं प्रार्थयतो मायिजनस्य सन्तोषकरं वचः वचनं यस्य सः अनुकूलवचाः । मायिनां परितोषाय अहमेकेनैवोत्तरेण श्रीमध्वाचार्यं निराकरिष्यामीति वदन् इति भावः । महिष्ठमानः महिष्ठः अतिबहुलः मानः अभिमानः यस्य स तथोक्तः । बहुप्रमाणोपेतो वा । संशयच्छित् स्वयं सर्वेषां संशयं छेत्तीति संशयच्छित् एवंभूतः सः त्रिविक्रमाचार्यः मनसा संशयं आप अवाप्तवान् । सर्ववादिनिराकरणदक्षं श्रीमध्वाचार्यं प्रतिक्षेप्तुं शक्नोमि न वेति संशयमापन्नोऽभूत् इत्यर्थः । ‘आप्लृ व्याप्तौ’ इत्यतो लिट् परस्मैपदम् ।। ६५ ।।",
  "13066": "सितेति ।। एषः कवीभः कविः त्रिविक्रमपण्डिताचार्य एव इभः महागजः । ‘इभः स्तम्बेरमः पद्मी’ इत्यमरः । सितमध्ववचःसृणिप्रयोक्तॄन् सितानि तीक्ष्णानि च तानि मध्वस्य वचांसि युक्त्यात्मकवचनानि च तान्येव सृणिः अङ्कुशः तां प्रयोक्तॄन् प्रयुञ्जानान् । ‘अङ्कुशोऽस्त्री सृणिःस्त्रियाम्’ इत्यमरः । पुरुषान् श्रीमध्वाचार्यशिष्यभूतान् विदुषः विषादयन् खेदं प्रापयन् सन् विषादं कर्तुमित्यर्थः । प्रतिघेन कोपेन ‘कोपक्रोधामर्षरोषप्रतिघारुट् क्रुधौ स्त्रियाम्’ इत्यमरः । विविधोत्तरधूलिपातनेन विविधानि नानारूपाणि च तानि उत्तराणि प्रत्युत्तराणि च तान्येव धूलयः पांसवः तासां पातनेन प्रक्षेपणेन । ‘रेणुर्द्वयोः स्त्रियां धूलिः पांसुर्ना न द्वयोरजः’ इत्यमरः । अधिकं अन्धयाञ्चकार अन्धान् अकरोत् । अयं भावः- मध्वाचार्यकीर्तिश्रवणानन्तरं तस्मिन् देशे तत्र तत्र दृष्टैः श्रीमध्वाचार्यसमीपे मध्वशास्त्रं सम्यगधीतवद्भिः मध्वाचार्यशिष्यभूतैः पुरुषैः प्रसङ्गे सति यथा मत्तगजः अङ्कुशं कुम्भस्थले प्रयोक्तारं अम्बष्ठं क्लेशयन् कोपेन तदुपरि नानाविधधूलिं प्रक्षिप्य अन्धीकरोति तद्वत् त्रिविक्रमाचार्यः मध्वशास्त्रोक्तदृढयुक्तीः प्रयुञ्जानान् मध्वशिष्यभूतजनान् विषादयन् समये प्रत्युत्तरापरिस्फूर्तौ सत्यां कोपेन यादृशतादृशनानाविधप्रत्युत्तरैः निरुत्तरान् अकरोत् इति ।। ६६ ।।",
  "13067": "क्षणदास्विति ।। विचक्षणः विवेकी सः त्रिविक्रमपण्डिताचार्यः। क्षणदासु रात्रिषु ‘त्रियामा क्षणदा क्षपा’ इत्यमरः । अपराविदितः सन् अपरैः अन्यैः अविज्ञातः सन् । प्रसादगर्भं प्रसादः अभिप्रायः गर्भे कुक्षौ यस्य तत् तथोक्तं ‘गर्भोऽर्भके नाट्यसन्धौ कुक्षौ पवनसङ्कटे’ इत्यमरः । प्रचुरप्रज्ञमनोज्ञशास्त्रसारं प्रचुरा पूर्णा प्रज्ञा यस्य सः तथोक्तः तस्य मध्वाचार्यस्य मनोज्ञं मनोहरं च तत् शास्त्रसारं च ग्रन्थश्रेष्ठं चेति तथोक्तं । ‘निदेशग्रन्थयोः शास्त्रं’ इत्यमरः । मध्वकृतभाष्यादिग्रन्थं वीक्ष्य दृष्ट्वा आन्तरं अन्तरे मनसि भवः आन्तरं महान्तं बहुलं विस्मयं आश्चर्यं विदधे चक्रे । विपूर्वात् ‘डु धाञ् धारणपोषणयोः’ इति धातोः लिडात्मनेपदं दधे दधाते दधिरे । अयं भावः- त्रिविक्रम-पण्डिताचार्यस्य अनुजः शङ्कराचार्यनामकः कश्चिदभूत् । स च मध्वाचार्यशिष्यो भूत्वा तच्छास्त्रं अधीत्य मध्वस्य परमाप्तो भूत्वा मध्वाचार्यशास्त्रपुस्तकजातं मध्वाचार्यानुज्ञयैव स्वाधीनं कृत्वा स्वमन्दिरे निहितवान् । ततः त्रिविक्रमाचार्यः स्वानुजगृहे विद्यमानं मध्वाचार्यपुस्तकजातं ज्ञात्वा रात्रिष्वेव अन्यैरविज्ञातस्सन् गम्भीराभिप्रायगर्भितं\nमध्वशास्त्रं दृष्ट्वा वाचयन् आलोच्य मनोहरं तदभिप्रायं ज्ञात्वा स्वमनस्येव अत्याश्चर्यं अनुभूतवान् इति ।। ६७ ।।",
  "13068": "विदितवानिति ।। सः त्रिविक्रमपण्डिताचार्यः । बहुलबोधं बहुलः पूर्णः बोधो ज्ञानं यस्य स तथोक्तः तं मध्वाचार्यं अवेक्ष्य । व्यवहृत्य विप्रतिपन्न-नानाविधप्रमेयविषये व्यवहारं कृत्वा । निश्चयात् सुदर्शनं प्रबलयुक्त्यादिप्रमाणोपेतत्वात् एतद्दर्शनमेव निर्दोषदर्शनं इति विदितवानपि ज्ञातवानपि तस्यमध्वाचार्यस्य मतं सिद्धान्तं सहसा खटिति नाददे न स्वीकृतवान् । आङ्पूर्वात् ‘डु दाञ् दाने’ इत्यतो लिडात्मनेपदं ददे ददाते ददिरे । तद्युक्तं हि । कृती निपुणः । ‘कृती कुशल इत्यपि’ इत्यमरः । अखिलं अशेषं कार्यं विमृश्य सम्यग्विचार्यैव कुरुते ननु करोति खलु । ‘डु कृञ् करणे’ इत्यतो लट् कुरुते कुर्वाते कुर्वते । अयं भावः त्रिविक्रमाचार्यः पुस्तकदर्शनानन्तरं कदाचित् यदृच्छया मध्वाचार्यं दृष्ट्वा तदा विप्रतिपन्नप्रमेयविषयेषु व्यवहारं कृत्वा मनसि एतद्दर्शनमेव सुदर्शनं अत्र संशयो नास्तीति सम्यक् ज्ञातवान् । एवं तत्र मध्वशिष्यभूतैः जनैः सह प्रसङ्गतः । रात्रिषु पुस्तकदर्शनतोऽपि मध्वाचार्यं दृष्ट्वा तेन सह प्रमेयविशेषव्यवहारतोऽपि मध्वशास्त्रस्य निर्दोषदर्शनत्वं ज्ञात्वापि पुनरपि विचारणीयं इति बुद्ध्या खटिति मध्वमतं न जग्राह इति । द्रुतविलम्बितवृत्तं ‘द्रुतविलम्बितमाह नभौ भरौ’ इति वचनात् ।। ६८ ।।",
  "13069": "तमिति ।। सः अयुगविक्रमार्यः त्रिशब्दस्य अयुगार्थत्वात् त्रिशब्दस्थाने अयुगशब्दप्रयोगः । तथा च त्रिविक्रमपण्डिताचार्यः । तदा जयसिंहराजोद्देशे आगमनकाले । विष्णुमङ्गलगतं विष्णुमङ्गलाख्यदेवालये गतं विद्यमानं बहुलप्रबोधं श्रीमध्वाचार्यं प्राप्य उपेत्य अभ्यवन्दत नमस्कृतवान् । कथंभूतं- चतुराननहासलक्ष्म्या चतुरं सुन्दरं च तत् आननं मुखं च तस्य हासः मन्दहास एव लक्ष्मीः श्रीः तया मन्दस्मितशोभया । आनन्ददं आनन्दं ददातीति आनन्ददः तम् । कः कमिव- अमरेन्द्रः अमराणां देवानां इन्द्रः पुरन्दरः। तत्त्वं श्रीहरिस्वरूपं प्रवेत्तुं सम्यग्ज्ञातुं अब्जयोनिं विरिञ्चिमिव । ‘धाताब्जयोनिर्द्रुहिणो विरिञ्चिः कमलासनः’ इत्यमरः । कथंभूतं अब्जयोनिं- चतुराननहासलक्ष्म्या चत्वारि च तानि आननानि च चतुराननानि तेषां हासलक्ष्म्या मन्दहासश्रिया आनन्ददम् ।\nअयमस्य सर्गद्वयस्य समुदायाभिप्रायः । एवं पूर्वोक्तरीत्या त्रिविक्रमपण्डिताचार्ये स्थितवति सति रजतपीठपुरे श्रीमध्वाचार्येऽपि वेदान्तसूत्रव्याख्यानादिना उत्कर्षेण विराजमाने सति तदुत्कर्षमसहमानैः पद्मतीर्थपुण्डरीकपुरिप्रभृतिभिः मन्त्रादिबलात् शङ्कराचार्यमन्दिरे स्थापितमध्वाचार्यपुस्तकजाते अपहृते सति तां वार्तां श्रुत्वा मध्वाचार्यः शीघ्रेण पद्मतीर्थाधिष्ठितग्रामं प्राप्य तं निगृह्य पराजयति सति प्राग्रयवाटाख्ये चातुर्मास्यव्रतसमाप्त्यनन्तरं पौर्णमास्यां रात्रावेव पद्मतीर्थः पलायितः । तत् ज्ञात्वा तत्रस्थाः परिवृढाः तदपहृतमध्वाचार्यपुस्तकजातं आनीय मध्वाचार्याय प्रददुः । मध्वाचार्यस्तु पद्मतीर्थादिकृतापराधं राजसमक्षं प्रकटीकृत्य तं निन्दयित्वा पुस्तकजातं ग्रहीष्यामीति बुद्ध्या स्वयमगृहीत्वा तत्रस्थस्य कस्यचित् मध्यस्थस्य ब्राह्मणस्य सन्निधावेव निधाय सह्यपर्वतस्थ-स्वकीयशिष्यजनप्रीत्यर्थं सह्यपर्वतं जगाम । तदनन्तरं तत् श्रुत्वा जयसिंहराजः तत्पुस्तकजातं दापयिष्यामीति बुद्ध्या मध्वाचार्यं स्वदूतमुखेन सम्प्रार्थ्य स्वराजधानीं प्रति आह्वयामास । आहूतो मध्वाचार्यः अनेकविधैः यतिगृहस्थब्रह्मचारिभिः अनेकैः शिष्यैः परिवृतस्सन् जयसिंहराजधानीं प्रत्यागत्य विष्णुमङ्गलाख्यदेवालये प्रविश्य उवास । तदा त्रिविक्रमाचार्यः यथा देवेन्द्रः तत्त्वं वेत्तुं चतुर्मुखं जगाम तथा तत्त्वं वेत्तुमनास्सन् मध्वाचार्यमुपेत्य अभ्यवन्दत इति । वसन्ततिलकावृत्तं ‘उक्ता वसन्ततिलका तभजा जगौ गः’ इति तल्लक्षणात् ।। ६९ ।।\nइति श्रीमध्वविजयटीकायां श्रीमच्छलारिनरसिंहाचार्याणां\nशिष्येण शेषेण विरचितायां मन्दोपकारिण्यां त्रयोदशः सर्गः ।। १३ ।।\n",
  "14001": "परिवृढेति ।। परिवृढघनसङ्घे परिवृढाः स्तम्भविषयगतोभयग्रामप्रभवः ‘नाथः परिवृढः प्रभुः’ इत्यमरः घनाः मेघाः ‘घनजीमूतमुदिरजलमुग्धूमयोनयः’ इत्यमरः परिवृढा एव घनाः तेषां सङ्घे समूहे । राजसिंहोर्जशक्त्या राजसिंहः राजश्रेष्ठः जयसिंहः स एव ऊर्जः कार्तिकमासः ‘कार्तिके बाहुलोर्जौ कार्तिकिकः’ इत्यमरः तस्य शक्त्या सामर्थ्येन । नीरसत्वात् निर्गतः रसः वीर्यं येभ्यः नीरसाः तेषां भावः नीरसत्वं तस्मात् दुर्बलत्वात् ‘ृङ्गारादौ विषे वीर्ये गुणे रागे द्रवे रसः’ इत्यमरः । मलिनभावं मलिनत्वं पद्मतीर्थादिषु पक्षपातं श्रीमध्वद्वेषं च इत्यर्थः । निकामं नितरां त्यजति सति विसृजति सति तेजस्व्युज्ज्वले तेजस्विनां कान्तिमतां मध्ये उज्ज्वले अधिकं प्रकाशमाने मध्वभानौ मध्वाख्यसूर्ये। सुजनजलजकान्त्यै सुजनाः सज्जना एव जलजानि कमलानि तेषां कान्त्यै विकासाय स्फुटं स्पष्टं उदयति सति जयसिंहप्रभृतिसर्वजनपूज्यत्वादिरूपाभ्युदयं प्राप्तवति सति विश्वं समस्तं कार्यजातं मनोज्ञं मनोहरं आसीत् । जयसिंहराजं श्रीमध्वाचार्यवशवर्तिनं दृष्ट्वा तद्भयेन उभयग्रामाधिपजने श्रीमध्वप्रातिकूल्यं परित्यज्य आनुकूल्यं च भजति सति तदनन्तरं श्रीमध्वे सज्जनहर्षाय प्रसन्नमुखे सति सर्वं कार्यं मनोहरमासीत् इत्यर्थः । मेघसङ्घः ऊर्जशक्त्या कार्तिकमासाख्यकालशक्त्या शरत्कालसामर्थ्येनेति यावत् । नीरसत्वात् निर्जलत्वात् मलिनभावं नीलत्वं त्यजति सति सूर्ये च कमलविकासाय शरत्काले मेघावरणरहितत्वेन स्फुटं उदयति सति प्रकाशमाने सति विश्वं जगत् सर्वतो दिशं यद्वत् मनोहरं भवेत् तद्वत् इति भावः । प्रायेण अस्मिन् सर्गे मालिनीवृत्तं ‘ननमयययुतेयं मालिनी भोगिलोकैः’ इति तल्लक्षणात् ।। १ ।।",
  "14002": "कृतमिति ।। शङ्करार्यः पूर्वं चोलजेन यस्य शङ्करार्यस्य हस्तात् पुस्तकजातं अपहृतं सः शङ्करार्यः । अपरेषां मायिनां मन्त्रतः कुमन्त्रात् अपहृतं ग्रन्थजातं ग्रन्थस्य समूहं अग्रहीत् स्वीचकार । ‘ग्रह उपादाने इत्यतो लुङ् परस्मैपदं अग्रहीत् अग्रहीष्टां अग्रहीषुः’ । कथं । हे शङ्करार्याःक्षान्तिभूषैः क्षान्तिः क्षमा भूषा अलङ्कारो येषां ते तथोक्ताः तैः ‘भूषा तु स्यादलङ्क्रियां’ इत्यमरः आर्यैः पूज्यैः सर्वसम्भावितैः इत्यर्थः । एवंभूतैः भवद्भिः विवेकिभिः बालिशैः कृतं अपकृतं ग्रन्थापहाराख्यापराधः क्षम्यतां सह्यताम् । ‘क्षमूष् सहने इत्यतः कर्मणि लोट् आत्मनेपदं क्षम्यतां क्षम्येतां क्षम्यन्ताम्’ । इत्थं मृदु सान्त्वपूर्वकं यथा स्यात् तथा वदतां प्रभूणां उभयग्रामाधिपतीनां स्तम्भदेशाधीशस्य जयसिंहराजस्य च सम्प्रार्थनाभिः याचनाभिः प्रार्थनानिमित्तेनेति यावत् । दशहृदयनियोगाच्च ‘दशेति सर्वमुद्दिष्टं सर्वं पूर्णमिहोच्यते’ इति वचनात् दश पूर्णं हृदयं यस्य स तथोक्तः मध्वाचार्यः तस्य नियोगात् आज्ञायाश्च । अयं भावः- मध्वाचार्यं प्रसन्नमुखं दृष्ट्वा उभयग्रामपरिवृढाः देशाधिपतिः जयसिंहराजश्च,हे शङ्करार्याः । सर्वत्र सम्भाविताः भवन्तः अविवेकिभिः बालिशैः पद्मतीर्थादिभिः कृतं ग्रन्थापहारलक्षणापराधं क्षम्यतां,मध्वाचार्यपुस्तकजातं गृह्णन्तु इत्येवं शङ्करार्यं सम्प्रार्थ्य पद्मतीर्थापहृतं मध्यस्थपुरुषहस्ते स्थापितं पुस्तकजातं समर्पितवन्तः । एवं प्रार्थितः शङ्करार्यः श्रीमध्वाचार्याणां आज्ञया तत्पुस्तकजातं स्वीकृतवान् ।। २ ।।",
  "14003": "परिवृतमिति ।। कविकुलतिलकः कवीनां पण्डितानां कुलस्य तिलकः ललामभूतः । सहजविजयतः सहजस्य सोदर्यस्य शङ्कराचार्यस्य विजयतः सन्मानपूर्वकं अपहृतपुस्तकलाभाख्यविजयलाभात् प्रसन्नः सन्तुष्टः ‘समानोदर्यसोदर्य-सगर्भ्यसहजाः समाः’ इत्यमरः । असौ अयुग्विक्रमार्यः त्रिविक्रमपण्डिताचार्यः अवनम्रैः विनीतैः ग्रामणीग्राम्यपूर्वैः ग्रामण्यः ग्रामाधिपतयश्च ग्राम्याः ग्रामे भवाः विप्राश्च एते पूर्वे आदयो येषां ते तथोक्ताः तैः नानाजनैः परिवृतं जनमध्ये विद्यमानं इति यावत् ‘ग्रामणीर्नापिते पुंसि श्रेष्ठे ग्रामाधिपे त्रिषु’ इत्यमरः । उरुचेतःपादपार्श्वे उरुचेतसः पूर्णप्रज्ञाचार्यस्य पादयोः चरणयोः पार्श्वे सन्निधौ अवनतं नम्रीभूतं नृसिंहं नृणां पुरुषाणां सिंहं श्रेष्ठं जयसिंहराजं आशिषा आशीर्वचनेन अतोषयत् सन्तोषयामास । ‘तुष् तुष्टौ’ इति धातोर्लङ् परस्मैपदम् । पुस्तकस्वीकरणसमये तस्यां सभायां उपविष्टः त्रिविक्रमाचार्यः स्वानुजस्य शङ्कराचार्यस्य जयसिंहराजादिकृतबहुमानेन सन्तुष्टस्सन् जनसंसदि श्रीमध्वसमीपे नम्रीभूय उपविष्टं जयसिंहराजं आशीर्वचनेन अतोषयत् इति भावः ।। ३ ।।",
  "14004": "आशीर्वचनप्रकारमाह ।। उपचरतीति ।। हे स्वान्तर सु निर्दुष्टं आन्तरं मनः यस्य स तथोक्तः तस्य सम्बुद्धिः हे स्वान्तर । धरणिधर धरतीति धरः धरण्याः धरः तस्य सम्बुद्धिः,हे धरणिधर भूप । सः एतादृशः परमानन्दाग्रयतीर्थाङ्घ्रिरेणुः आनन्दप्रदं अग्रयं श्रेष्ठं तीर्थं शास्त्रं यस्य आनन्दाग्रयतीर्थः परमः उत्तमश्चासौ आनन्दाग्रय-तीर्थश्च परमानन्दाग्रयतीर्थः तस्य अङ्ग्र्योः चरणयोः रेणुः धूलिः,ते तव सन्ततं सर्वदा सुखं दिशतु ददातु । ‘दिश अतिसर्जने’ इति धातोः लोट् परस्मैपदम् । कीदृशः अङ्घ्रिरेणुः?यं अङ्घ्रिरेणुं भजतः सेवमानान् सत्पुरुषान् दभ्रभाग्यैः दभ्रं स्वल्पं भाग्यं पुण्यं येषां ते तथोक्ताः तैः ‘स्तोकाल्पक्षुल्लकाः श्लक्ष्णं सूक्ष्मं दभ्रं कृशं तनु’ इत्यमरः । दुर्लभा लब्धुमशक्या पुरन्दरपदप्राप्तियोग्यतालक्षणभाग्यरहितैः दुर्लभा इत्यर्थः । न हि पुरन्दरपदप्राप्ति-योग्यत्वरहितैः पुरन्दरव्यापारो लभ्यः तस्मात् दभ्रभाग्यैः दुर्लभा,पौरन्दरी पुरन्दरस्य शचीपतेः इन्द्रस्य सम्बन्धिनी पौरन्दरी धूः व्यापारः स्थानं वा द्युसदसि द्योः स्वर्गस्य सदसि सभायां ‘सुरलोको द्योदिवौ द्वे’ इत्यमरः नितान्तं अतिशयेन उपचरति सम्भावयति हन्त हर्षः । यं पादरेणुं सेवमानान् इन्द्रपदयोग्यान् पुरुषान् अमरावती सेवते इत्यर्थः । अनेन इन्द्रपदयोग्याः जीवाः मध्वाचार्यपादरेणुसेवयैव स्वर्गाधिपत्यं प्राप्नुवन्तीति उक्तं भवति । एवंभूताङ्घ्रिरेणुः ते सुखं दिशतु इति अतोषयत् इति पूर्वश्लोकस्थेनान्वयः । ‘चर गतिभक्षणयोः’ इति धातोः लट् परस्मैपदम् ।। ४ ।।",
  "14005": "अनतीति ।। सोऽयं कवीन्द्रः पण्डितश्रेष्ठः त्रिविक्रमाचार्यः । अनतिपरिचितस्यापि अपरिचितस्य प्रागतिशयेन अविदितस्यापि अस्य श्रीमध्वाचार्यस्य अतिगूढं अत्यन्तं आच्छादितं गुणरसं गुणसारं ज्ञातवान् इति इत्येतत् अचित्रं आश्चर्यं न भवति । कुतः?कानने वने ‘गहनं काननं वनं’ इत्यमरः निष्पतन् सञ्चरन् मधुकरराजः मधुकराणां भ्रमराणां राजा श्रेष्ठः ‘मधुव्रतो मधुकरो मधुलिण्मधुपालिनः’ इत्यमरः। परिचयहीनोऽपि परिचयेन प्राक् ज्ञानेन रहितोऽपि पूर्वमविदितवानपि पौष्पं पुष्पाणां सम्बन्धि मधु मकरन्दं आप्तुं लब्धुं प्रभुः शक्तः स्यान्ननु । ‘मधु क्षौद्रे जले क्षीरे मद्ये पुष्परसे मधुः । दैत्ये चैत्रे वसन्ते च जीवशाके मधुर्द्रुमे’ इति विश्वः । यथा पुष्परसान्वेषण-तत्परो भ्रमरः कानने सञ्चरन् प्राक् अदृष्टस्यापि पुष्पस्य रसं प्राप्नोत्येव पुष्पदर्शनमात्रेण तद्गतमकरन्दविशेषं स्वीकरोत्येव तद्वत् अयं त्रिविक्रमाचार्योऽपि प्रागतिपरिचयहीनस्यापि मध्वाचार्यस्य गुणविशेषं ज्ञातवान् । तादृशसूक्ष्मवेदनशक्तिमत्वात् अतः नेदमाश्चर्यं\nइति भावः ।। ५ ।।",
  "14006": "अखिलेति ।। बहुलहृत् पूर्णप्रज्ञाचार्यः । इह विष्णुमङ्गले एवं वक्ष्यमाणप्रकारेण काश्चित् शर्वरीः रात्रीः निन्ये गमयामास । ‘णीञ् प्रापणे’ इत्यतो लिट् आत्मनेपदं निन्ये निन्याते निन्यिरे । कतिचित् दिनानि विष्णुमङ्गुले उवास इति भावः । किं कुर्वन्?अखिलखलकुलानां अखिलानां खलानां अधमजनानां कुलानां समूहानां ‘क्रूरे नीचेऽधमे खलः’ इति विश्वः । द्वेषदोषं आत्मविषये द्वेषाख्यदोषं वर्धयन् अभिवर्धयन् मध्यमानां नराणां कौतुकं आश्चर्यं विदधत् कुर्वन् अमानुषैः स्वचरित्रैः इति भावः। स्वगतिसमुचितानां स्वगतेः स्वकीयगतेः समुचितानां मुक्तिप्राप्तियोग्यानां शुभानां सज्जनानां भूतिदायी भूतेः भक्त्युद्रेकाद्यैश्वर्यस्य दायी दानशूरः ‘भूतिर्भस्मनि सम्पदि’ इत्यभिधानम् । अमानुषमध्वाचार्यस्य दर्शनेन तदसहमानानां अधमानां मध्वे द्वेषो भवति मध्यमानां आश्चर्यं भवति उत्तमानां मध्वाचार्ये भक्त्युद्रेको भवतीति भावः ।। ६ ।।",
  "14007": "इदानीं मध्वाचार्यस्य आह्निकं कर्म वर्णयति उदयतीत्यादिनोत्तरग्रन्थेन ।। कृत्यवेदिप्रवेकः कृत्यानि विहितकर्तव्यानि विदन्तीति कृत्यवेदिनः तेषां प्रवेकः उत्तमः ‘क्लीबे प्रधानं प्रमुखं प्रवेकानुत्तमोत्तमाः’ इत्यमरः। विहितकर्मज्ञश्रेष्ठः सः मध्वाचार्यः विनताया नन्दने विनतायाः कश्यपपत्न््नयाः नन्दने सुते अरुणे ‘सूर्यसूतोऽरुणोऽनूरुः काश्यपिर्गरुडाग्रजः’ इत्यमरः । उदयति सति श्लाघ्यकाले प्रातःस्नानसन्ध्यादिकर्मणः श्लाघ्ये प्रशस्ते काले । कृतसकलकृत्यः कृतानि सकलानि कृत्यानि स्नानाद्यखिलकर्माणि येन स तथोक्तस्सन् । अरुणयवनिकान्तः अरुणा रक्तवर्णा च सा यवनिका तिरस्करणी च ‘प्रतिसीरा यवनिका स्यात्तिरस्करिणी च सा’ इत्यमरः समाधिशुद्धयै दुर्जननिवारणाय स्वस्य जनस्य च मध्यभागे भित्तिका आवरणत्वेन बद्धमानपटविशेषः यवनिका इत्युच्यते तस्याः अन्तः मध्ये ‘अन्तर्मध्ये तथा प्रान्ते’ इति विश्वः । योग्ययोगासनस्थः योग्यं ‘नात्युच्छ्रितं नातिनीचं चैलाजिनकुशोत्तरम्’ इत्युक्त-लक्षणवत्तया ध्यानयोग्यं योगस्य ध्यानस्य आसनं तत्र तिष्ठतीति योग्ययोगासनस्थः ध्यानासनसंनिषण्णः इत्यर्थः ‘योगः सन्नहनोपायध्यानसङ्गतियुक्तिषु’ इत्यमरः । एतादृशः सन् गुरुगुणं गुरवः अनन्ताः गुणाः ज्ञानानन्दादयः यस्य तत् गुरुगुणं गुणपरिपूर्णं नारायणाख्यं नारायण इति आख्या नाम यस्य तत् तथोक्तं ब्रह्म परब्रह्म अभिदध्यौ ध्यातवान् ‘ध्यै चिन्तायामि’ त्यतो लिट् परस्मैपदं दध्यौ दध्यतुः दध्युः ।। ७ ।।",
  "14008": "अतीति ।। अनेके बहवः व्रतीन्द्राः व्रतीनां यतीनां इन्द्राः श्रेष्ठाः अत्र तटाके युगपत् एकदा ‘तदा तदानीं युगपदेकदा सर्वदा सदा’ इत्यभिधानम् । सस्नुः स्नातवन्तः ‘ष्णा शौचे’ इत्यतो लिट् परस्मैपदं सस्नौ सस्नतुः सस्नुः । कथंभूताः प्रशस्तैः ‘कनिष्ठिकासमं स्थौल्ये द्वादशाङ्गुलमायतम् । सत्वचं दन्तकाष्ठं स्यात् तस्याग्रेण तुधावयेत्’। इत्युक्तलक्षणवत्तया विहितैः दन्तकाष्ठैः दन्तानां शोधनकाष्ठैः अतिधवलितदन्ता अपि अति अत्यन्तं धवलिताः निर्णिक्ताः दन्ताः दशनाः यैः ते तथोक्ताश्च । कर्मणां स्वविहितशौचाचमनप्राणायामादिकर्मणां सौष्ठवाच्च न्यूनाधिक्यराहित्यलक्षणात् सौष्ठवात् सम्यक् आचरणाच्च न तु यथा कथञ्चित् आचरणमात्रात् इति भावः । गुरुभिः स्वस्वगुरुभिः अभिहितेषु आचारभेदेषु आचारविशेषेषु निष्ठां आस्थां आदरमिति यावत्। स्फुटं सम्यक् अवगमयन्तः ज्ञापयन्तः लोकानां इति शेषः । अयं भावः विहितकाष्ठेन दन्तान् शोधयित्वा शौचाचमनादिकर्मणां न्यूनाधिक्यं यथा न स्यात् तथा कर्मानुष्ठानेन स्वगुरूपदिष्टाचारेषु यतीनां अत्यादरो वर्तते इति ज्ञायते लोकानां इति ।। ८ ।।",
  "14009": "चरमेति ।। चरमसमयसुप्ताः चरमे अन्त्ये समये काले गुरुजनसुप्त्यनन्तरं इति भावः ‘चरमोऽन्त्ये च पश्चिमे’ इति विश्वः सुप्ताः निद्रिताः शिष्याः छात्राः पूर्वं गुरुजनोत्थानात् प्राक् उत्थाय शयनादुत्थाय प्रबुद्ध्य इति यावत् । तदादि सः प्रबोधकाल आदिः यथा भवति तथा तदादि प्रबोधकालमारभ्येति यावत् । आर्धरात्रात् इति पदच्छेदः अर्धरात्रं आमर्यादीकृत्य भविष्यदर्धरात्रमपि,प्रसन्नाः सन्तः दुष्करां च अल्प-भाग्यैः कर्तुं अशक्यामपि गुरुजनपरिचर्यां गुरुजनानां परिचर्यां शुश्रूषां ‘वरिवस्या तु शुश्रूषा परिचर्याप्युपासनम्’ इत्यमरः । सबहुमति बहुमत्या बहुमानेन सहितं यथा भवति तथा सबहुमति गुरुषु आदरपूर्वकं इत्यर्थः । चक्रिरे कृतवन्तः । एवं गुरुसेवाकरणं आवश्यकं इत्याह सुगतिरिति ।। अपरथा गुरुशुश्रूषाकरणाभावे एषां शिष्याणां इष्टा अभीष्टा सुगतिः सद्गतिः कथङ्कारं केन प्रकारेण स्यात् भवेत् ।। ९ ।।",
  "14010": "श्रवणेति ।। श्रवणमननहेतोः श्रवणं ग्रन्थश्रवणं मननं श्रुतग्रन्थविचिन्तनं श्रवणमनने ते एव हेतुः तस्मात् श्रवणमननाख्यनिमित्तात् इत्यर्थः । प्राक् पूर्वरात्र्यां चिराय बहुकालं अस्तनिद्रः अस्ता निरस्ता निद्रा स्वापः येन स तथोक्तः ‘स्यान्निद्रा शयनं स्वापः’ इत्यमरः । तत एव हेतोः सपदि तत्क्षणे अरुणोदयकाले इति यावत् ‘सद्यः सपदि तत्क्षणे’ इत्यमरः । विवशयन्त्या स्ववशं कुर्वन्त्या अत्यजन्त्या इति यावत् । निद्रया ग्रस्तचेताः निद्रया ग्रस्तं आवृतं चेतो मनो यस्य स तथोक्तः सन् खटिति सहसा विगतनिद्रः विगता निरस्ता निद्रा यस्मात् स तथोक्तः । कोऽपि यः कश्चन शिष्यः पूज्ये स्वगुरौ स्वयमपि स्वयमेव अङ्गवस्त्रादि अङ्गस्य शरीरस्य वस्त्रं स्नानानन्तरं संमार्जनवस्त्रं आदि यस्य तत् अङ्गवस्त्रादि स्नानसाधनं यद्वा अङ्गं स्नानाङ्गं च तत् वस्त्रादि च अङ्गवस्त्रादि आदिपदेन दण्डादि ‘अङ्गं गात्रान्तिकोपायप्रतीकेष्वप्रधानकः’ इति विश्वः । द्राक् शीघ्रं नयति सति गुरौ स्वयमेव स्नानसाधनमादाय गच्छति सति इति यावत् । अन्वशेत पश्चात्तप्तोऽभूत् ‘अनुपूर्वकात् शीङ् स्वप्ने’ इति धातोः लङ् आत्मनेपदं अशेत अशेयातां अशेरत । कश्चित् शिष्यः पूर्वरात्रौ श्रुतग्रन्थचिन्तनेन निमित्तेन बहुकालजागरूकस्सन् अरुणोदयकाले निद्रावशगतः । तदा गुरोः पूर्वं उत्थाय आत्मना नेतव्यस्वगुरुस्ना-नाङ्गवस्त्रादिकं स्वगुरौ स्वयमेव गृहीत्वा स्नानाय गच्छति सति सहसा प्रबुद्धस्सन् ‘‘महान् अपराधः मम प्राप्त’’ इति पश्चात्तापं प्राप्तवान् इति भावः ।। १० ।।",
  "14011": "विहितमिति ।। प्रागेव अस्मत् प्रबोधात् पूर्वमेव,विनिद्रैः विगता निद्रा येभ्यः तैः प्रतिबुद्धैः भवद्भिः । विहितं अस्माभिः नियुक्तं कार्यं कस्मात् कुतः अविहितं न कृतं इति इत्थं गुरुपरिवादाशङ्कया गुरूणां परिवादः आक्षेपः तस्य आशङ्कया गुरुर्मां भर्त्सयिष्यतीति शङ्कया इत्यर्थः ‘अवर्णाक्षेपनिर्वादपरिवादापवादवत्’ इत्यमरः । नम्रगात्राः नम्रं प्रह्वीभूतं गात्रं वपुः येषां ते तथोक्तास्सन्तः गुरुषु जलसकाशस्थेषु जलस्य समीपे तिष्ठत्सु सत्सु स्वयं चिरं विलम्बं कृत्वा अनवतरन्तः तीरान् जलं प्रति अगच्छन्तस्सन्तः । मुक्तमार्गाः मुक्तः त्यक्तः मार्गः स्नानं कृत्वा आगच्छतां गुरूणां वर्त्म यैः ते तथोक्तास्सन्तः । श्रावकाः व्याख्यानश्रवणकर्तारः शिष्याः तूष्णीं निर्व्यापाराः अतिष्ठन् स्थिताः । ‘ष्ठा गतिनिवृत्तौ इति धातोः लङ् परस्मैपदम्’ ।। ११ ।।",
  "14012": "विपुलेति ।। अतियतचेताः अतियतं निगृहीतं चेतो यस्य स तथोक्तः विरक्त इति भावः । यतिः कश्चित् संन्यासी दीपदीप्तिप्रदीप्ते दीपस्य दीप्त्या प्रकाशेन प्रदीप्ते प्रकाशिते अनेन अरुणोदयकाले इति ज्ञायते । विपुलहृदयपार्श्वे विपुलं पृथुलं पूर्णमिति यावत् हृदयं चित्तं यस्य सः विपुलहृदयः ‘विपुलः पृथुलेऽगाधे’ इति विश्वः । तस्य श्रीपूर्णप्रज्ञाचार्यस्य पार्श्वे सन्निधौ । दरवरपरिपूर्णैः दरवरे पाञ्चजन्यश्रेष्ठे परिपूर्णैः वार्भिः अद्भिः ‘आपः स्त्री भूमि्न वार्वारि’ इत्यमरः । अर्ध्यादि अर्ध्यं आदि यस्य तत् अर्ध्यादि अर्ध्यपाद्याचमनादि दत्वा देवाय प्रदाय चक्रिणः चक्रं सुदर्शनसंज्ञं रथाङ्गं अस्यास्तीति चक्री तस्य चक्रिणः चक्रायुधधारिणो विष्णोः ‘चक्रं सैन्यरथाङ्गयोः’ इति विश्वः । अर्चानिकायात् अर्चानां शालग्रामादिशिलाप्रतिमानां ‘अर्चा पूजाप्रतिमयोः’ इति विश्वःनिकायात् समूहात् अग्रयां श्रेष्ठां कुसुमसमितिं पुष्पाणां समूहं ‘सङ्घे सभायां समितिः’ इत्यमरः । आदरात् भक्त्या ‘अङ्गुष्ठतर्जन्यग्राभ्यां निर्माल्यमपनोदयेत्’ इत्युक्तप्रकारेण इति भावः । उज्जहार उद्धृतवान् निर्माल्यपुष्पविसर्जनं अकरोत् इति भावः । ‘उत् पूर्वकात् हृञ् हरणे’ इति धातोः लिट् परस्मैपदं जहार जह्रतुः जह्रुः ।। १२ ।।",
  "14013": "अमृतमिति ।। अनुदिनं दिने दिने इति अनुदिनं प्रतिदिनं अमृतान्नैः अमृतं अन्नं येषां ते अमृतान्नाः देवाः तैः ‘अमर्त्या अमृतान्धसः’ इत्यमरः सेव्यस्य तस्य मध्वाचार्यस्य शक्त्या महिम्ना निर्माल्यसूने निर्माल्यं शालग्रामोपरि समर्पितं च तत् सूनं पुष्पं च निर्माल्यसूनं तस्मिन् ‘सूनं प्रसवपुष्पयोः’ इति विश्वः स्रावि स्नुतं अमृतं सुधां निरीक्ष्यापि सद्यः तदानीं इदं घृतं आज्यं ‘घृतमाज्यं हविः सर्पिः’ इत्यमरः इति भ्रान्तिमन्तोऽपि शिष्याः पश्चात् तदुत्तरकाले अधिकवाक्यैः अधिकानां स्वोत्तमानां श्रीमध्वमाहात्म्यविदां इति यावत् वाक्यैः वचनैः विभ्रमाः विगतः भ्रमः भ्रान्तिः येभ्यः ते ‘भ्रान्तिर्मिथ्यामतिर्भ्रमः’ इत्यमरः तच्च घृतत्वेन दृष्टं अमृतमिति श्रद्दधुः विश्वासं चक्रुः ‘श्रत्पूर्वकात् डु धाञ् धारणपोषणयोः इत्यतो लुङ् परस्मैपदं निर्माल्यविसर्जनसमये देवोपरि समर्पितपुष्पेषु मध्वाचार्यमहिम्ना परिस्रुतं अमृतं घृतमिदं इति भ्रान्त्या मन्यमानाः जनाः पश्चात् मध्वाचार्यमाहात्म्यविदुषां जनानां ‘नेदं घृतं किन्तु अमृतमेव’ इति वाक्यं श्रुत्वा भ्रान्तिरहितास्सन्तः निर्माल्यपुष्पे घृतवत् स्निग्धतया अस्माभिः यदेतत् दृष्टं तत् अमृतमेवेति विश्वासमगमन् इति भावः ।। १३ ।।",
  "14014": "अगमदिति ।। तत्र तस्मिन् काले,अहिमरोचिश्चक्रवर्ती हिमं शीतलं न भवतीति अहिमं उष्णं इत्यर्थः ‘तुषारः शीतलः शीतो हिमः सप्तान्यलिङ्गकाः’ इत्यमरः अहिमं रोचिः प्रकाशः यस्य सः अहिमरोचिः सूर्यः ‘रोचिः शोचिरुभे क्लीबे प्रकाशोद्योत आतपः’ इत्यमरः अहिमरोचिरेव चक्रवर्ती सार्वभौमो राजा ‘चक्रवर्ती सार्वभौमः’ इत्यमरः सूर्याख्यमहाराजः उदयं अगमत् प्राप्तवान् । यथा राजा अभ्युदयं गच्छेत् तथा सूर्योऽपि उदयं अगमत् सूर्योदयो जात इति भावः । ‘गम्लृ गतौ’ इत्यतो लुङ् परस्मैपदं अगमत् अगमतां अगमन् । कथंभूतः?सूर्यः उचितमन्त्रैः उचितः मन्त्रो येषां ते उचितमन्त्राः तैः पुरुषार्थहेतुतया जपोचितगायत्र्यादिमन्त्रयुतैः इत्यर्थः । पञ्चाङ्गविद्भिः पञ्च अङ्गानि हृदयादिपञ्चाङ्गानि विदन्तीति पञ्चाङ्गविदः तैः हृदयशिरःशिखाकवचास्त्राख्यानि गायत्रीमन्त्रन्यासे पञ्चाङ्गानि ज्ञेयानि । कृतिभिः कुशलैः ‘कृती कुशलः’ इत्यमरः विप्रादिभिः ज्ञानिभिः इत्यर्थः । त्रयाणां उदयानां अरुणोषःसूर्याख्यानां अनुमतात्मा अनुमतः संमतः आत्मा स्वरूपं यस्य स तथोक्तः अरुणोदयानन्तरं उषसः उदयः तदनन्तरं सूर्योदयः तदनन्तरं सूर्यसञ्चारः इत्येवं उदयत्रयस्य सूर्यसञ्चारकालावधिनियतत्वात् सूर्योऽनुमतात्मा इत्यर्थः । पुनः कथंभूतः?त्रिशक्तिः तिस्रः शक्तयः यस्य पदार्थप्रकाशनतापनाह्लादनरूपाः तिस्रः सूर्यस्य शक्तयः प्रसिद्धाः । अन्तः स्वमण्डलमध्ये अतिबृहत् अतिपूर्णं षड्गुण• षड्गुणा एैश्वर्यादयः यस्य तत् तथोक्तम् । स्वात्मतेजः स्वस्य आत्मा अन्तर्यामी विष्णुः तस्य तेजः तेजोमयं रूपं दधत् दधानः । यथा चक्रवर्ती उचितमन्त्रैः अभ्युदयोचितः मन्त्रः गोप्यव्यवहारो येषां ते तथोक्ताः ‘वेदभेदे गुप्तवादे मन्त्रः’ इत्यभिधानम् । पञ्चाङ्गविद्भिः पञ्चाङ्गज्ञानवद्भिः ‘कर्मारम्भोचितोपायः पुरुष-द्रव्यसम्पदः । विनिपातप्रतीकारो देशकालावलोकनं कार्यसिद्धिरिति प्रोक्तमङ्गानां पञ्चकं बुधैः’ । कृतिभिः मन्त्रिभिः त्रयाणां मन्त्रभूकोशाख्यानां उदयानां अनुमतात्मा संमतस्वरूपः त्रिशक्तिः प्रभावमन्त्रोत्साहाख्यशक्तित्रयोपेतः अन्तः स्वदेशमध्ये अतिबृहत् अतिमहत् षड्गुणं सन्ध्यादिषड्गुणयुक्तं ‘संधिर्ना विग्रहो यानमासनं द्वैधमाश्रयः । षड् गुणाः शक्तयस्तिस्रः प्रभावोत्साहमन्त्रजाः’ इत्यमरः । स्वात्मतेजः स्वरूपभूतं तेजः सामर्थ्यं दधत् अभ्युदयं प्राप्नुयात् तद्वत् अयं सूर्योऽपि उदयं अगमत् इति भावः ।। १४ ।।",
  "14015": "तिमिरेति ।। भानुमान् भानवः किरणाः अस्य सन्तीति भानुमान् सूर्यः ‘भानुः किरणसूर्ययोः’ इति विश्वः । अत्यन्ततीव्रं अतिदुःसहं स्थिरतरं सूर्यप्रकाशं विना अन्येन अनिवारणीयं अखिलानां प्राणिनां चेतनानां ‘प्राणी तु चेतनो जन्मी’ इत्यमरः । रुद्धमार्गं निरुद्धः मार्गः पन्था येन स तथोक्तः तं गमनादिप्रवृत्तिप्रतिबन्धकं इत्यर्थः । भुवनभवनपूर्णं भुवनं जगदेव भवनं मन्दिरं तस्मिन् पूर्णं व्याप्तं अञ्जनाभं अञ्जनवत् अञ्जनपर्वतवत् आभा नीलकान्तिः यस्य स तथोक्तः तम् । तिमिरनिकरकुम्भिव्रातं तिमिराणां अन्धकाराणां निकरः समूहः ‘अन्धकारोऽस्त्रियां ध्वान्तं तमिस्रं तिमिरं तमः’ इत्यमरः कुम्भः गण्डस्थलं एषां अस्तीति कुम्भिनः गजाः ‘कुम्भौ घटेऽथ मूर्धांशौ’ इत्यमरः कुम्भिनां व्रातः स्तोमः ‘स्तोमौघनिकरव्रातवारसङ्घातसञ्चयाः’ इत्यमरः तिमिरनिकर एव कुम्भिव्रातः तम् । प्राक् स्वमण्डलाविर्भावात् पूर्वमेव रश्मिजालैः रश्मीनां किरणानां ‘किरणप्रग्रहौ रश्मी’ इत्यमरः जालैः समूहैः ‘जालं समूह आनायः’ इत्यभिधानम् । हरिः सिंहः इव नखरैः नखैः निरास निराकृतवान् । उक्तविशेषणं कुम्भिव्रातं गजसमूहं सिंहः यथा निराकरोति तद्वदिति भावः । ‘इव वद्वा यथा\nशब्दाः उपमानार्थवाचकाः’ इति दण्डी । ‘निर् आङ् पूर्वात्’ अस भुवि\nइत्यतो लिट् परस्मैपदम् ।। १५ ।।",
  "14016": "मधुरेति ।। अरुणतरणिः अरुणः लोहितश्चासौ तरणिः सूर्यश्च ‘द्युमणिस्तरणिर्मित्रः’ इत्यमरः उद्यदादित्य इत्यर्थः । दिक्पुरन्ध्रीः दिश एव पुरन्ध््य्रः भार्याः ताः ‘पुरन्ध्री सुचरित्रा च’ इत्यमरः । स्वैः स्वकीयैः ‘स्वो ज्ञातावात्मनि स्वं त्रिषु’ इत्यमरः । करैः किरणाख्यहस्तैः ‘वलिहस्तांशवः कराः’ इत्यमरः । आलिलिङ्गे परिरेभे ‘लिगि गतौ’ इत्यतो लिडात्मनेपदं लिलिङ्गे लिलिङ्गाते लिलिङ्गिरे । कथंभूताः दिक्पुरन्ध्रीः,मधुरपतगरवाः मधुराः श्रोत्रेन्द्रियप्रियाः पतगानां पक्षिणां ‘पतत्रिपत्त्रिपत-गपतत्पत्त्ररथाण्डजाः’ इत्यमरः रावाः कूजितानि यासां ताः तथोक्ताः पुरन्ध््य्रोऽपि मधुरपतगरावाः मधुरः श्राव्यः पतगवत् कोकिलपक्षिवत् रावः वचनं यासां ताः तथोक्ताः । शान्तनैशाम्बुबाष्पाः निशायां भवं नैशं नैशं च तत् अम्बु तुषारोदकं च नैशाम्बु नैशाम्ब्वेव बाष्पं नैशाम्बुबाष्पं शान्तं नष्टं नैशाम्बुबाष्पं यासां ताः तथा । रात्रौ सर्वदिशि पतितं हिमं सूर्योदये सति नश्यतीति प्रसिद्धम् । स्त्रियोऽपि पतिदर्शनानन्तरं शान्तं नैशाम्बुसदृशं बाष्पं प्रियविरहजखेदोत्पन्नं नेत्राम्बु यासां ताः तथा सपदि सद्यः उद्यदादित्यसम्पर्कसमय एव विपुलरागाः विपुलः बहुलः रागः रक्तिमकान्तिः यासां ताः । स्त्रियोऽपि सपदि प्रियतमदर्शनादेव अभिव्यक्तः विपुलः रागः अनुरागः स्नेहः यासां ताः तथोक्ताः। ‘रागोऽनुरागे मात्सर्ये लाक्षादौ रक्तिमत्विषोः’ इति रत्नमाला । स्वाभिसारात् स्वेषां स्वकीयानां किरणानां अभिसारात् प्रसारात् व्यापनात् प्रसन्नाः शान्ततुषारतया निर्मलाः। स्त्रियश्च स्वकीयकान्तस्य अभिसारात् अभिमर्शनात् प्रसन्नाः शान्तकोपाः अत्यच्छाम्बराः अति अत्यन्तं अच्छं निर्मलं अम्बरं आकाशं यासां ताः तथोक्ताः । स्त्रियोऽपि अतिनिर्मलं अम्बरं वसनं यासां ताः तथोक्ताः । स्मितसरसिजवक्त्राः स्मितानि विकसितानि सरसिजानि कमलान्येव वक्त्राणि मुखानि यासां ताः तथोक्ताः । स्त्रियश्च कमलसदृशमुखाः उदितसूर्यस्य किरणाः सर्वदिक्षु प्रसारिताः इति भावः ।। १६ ।।",
  "14017": "प्रणतीति ।। दशशतकेतोः दशशतं सहस्रं केतवः किरणाः यस्य स तथोक्तः । तस्य सूर्यस्य केतवः किरणाः सर्वदिक्षु श्रावकाणां व्याख्यानश्रोतॄणां शिष्याणां उपकृतिमत्तां उपकृतिः उपकारः एषां अस्तीति उपकृतिमन्तः उपकृतिमतां भावः उपकृतिमत्ता ताम् । दधुः धृतवन्तः । स्वयं श्रोतॄणां उपकारं कृत्वा आत्मनां उपकाराख्यधर्मवत्तां दधुः इत्यर्थः । के इव वयस्या इव समानवयस्का इव ‘वयस्यः सवयाः स्निग्धः’ इत्यमरः । सहश्रोतार इवेति यावत् । कथंभूताः केतवः,प्रणतिरभसधूलीबद्ध-शोभाविशेषाः प्रणतेः नमस्कारस्य रभसेन सम्भ्रमेण वेगेन वा ‘रभसो हर्षवेगयोः’ इति विश्वः उत्पन्नाभिः धूलीभिः बद्धः सम्बद्धः उत्पादितः शोभाविशेषः कान्तिविशेषो येषां ते तथोक्ताः । श्रोतृभिः संभ्रमेण वेगेन च नमस्कारे कृते सति उत्पन्नभूमिरेणुसम्बन्धेन रश्मिषु कान्तिविशेषः उत्पन्नोऽभूत् इत्यर्थः । वयस्याश्च प्रणतिरभसेन नमस्कारसम्भ्रमेण धूलीभिः अङ्गलग्नधूलीभिः बद्धः जनितः शोभाविशेषो येषां ते तथोक्ताः । शिष्याणामपि नमस्कारेण धूलिसम्बद्धदेहकान्तिविशेषोऽभूत् इत्यर्थः । पुनः कथंभूताः साधुजालान्तराप्ताः साधूनि रम्याणि च तानि जालानि गवाक्षाश्च साधुजालानि साधुजालानां अन्तरेण रन्ध्रमध्येन आप्ताः आगताः । वयस्याश्च साधूनां सज्जनानां जालस्य समूहस्य अन्तरं मध्यं आप्ताः प्राप्ताः। पुनः कथंभूताः समयं शास्त्रश्रवणकालं उपनतं प्राप्तं संवेदयन्तः ज्ञापयन्तः । गवाक्षमध्यात् आगतान् सूर्यकिरणान् दृष्ट्वा श्रावकाः श्रवणायोद्यताः आसन् इत्यर्थः । वयस्याश्च अन्योन्यं श्रवणकालं ज्ञापयन्ति हि । गवाक्षात् अन्तः प्रविष्टाः सूर्यकिरणाः श्रावकनमस्कारोत्पन्नधूलिसम्बन्धेन शोभाविशेषप्राप्तिलक्षणोपकारवन्तः सन्तः स्वयमपि श्रावकाणां श्रवणसमयज्ञापनलक्षणं उपकारं कृत्वा प्रत्युपकारिणो बभूवुः इति भावः । अनेन अरुणोदये स्नानादिकं कृत्वा गृहान्तर्जपमनुतिष्ठन्तः शिष्याः गवाक्षमध्यात् आगतसूर्यरश्मीन् दृष्ट्वा श्रवणसमयोऽयं इति ज्ञात्वा श्रवणाय उद्यमं चक्रुः\nइति भावः ।। १७ ।।",
  "14018": "निहितमिति ।। सत्वराः त्वरया वेगेन सहिताः । सत्वभाजः सत्वं सत्वगुणं भजन्तीति सत्वभाजः सात्विकाः इत्यर्थः । अमी श्रावकाः द्रुतं शीघ्रं अवसितकृत्यैः अवसितानि समापितानि कृत्यानि स्नानजपादिविहितकर्माणि यैः ते अवसितकृत्याः तैः। धन्यसन्यासिसङ्घैः धन्यानां श्रेष्ठानां सन्यासिनां सङ्घैः समूहैः समेताः सहिताः सन्तः परिषदि सभायां व्याख्यानमण्डपे निहितं आस्तृतं उचितं श्रीमध्वाचार्यस्य उचितं उच्चं उन्नतं प्रवक्तुः व्याख्यातुः श्रीमध्वाचार्यस्य योगपीठं परितः योगासनस्य समन्ततः ‘विष्टरः पीठमासनं’ इत्यमरः ‘समन्ततस्तु परितः सर्वतो विष्वगित्यपि’ इत्यमरः । श्रवणपरमकृत्याय श्रवणं व्याख्यानश्रवणं तच्च तत् परमकृत्यं च उत्तमप्रयोजनं च तस्मै। उपतस्थुः उपासिरे । व्याख्यातुः समन्तात् उपविष्टा इति भावः । योगपीठं परितः इत्यत्र ‘अभितः परितः समया निकषा हा प्रतियोगेऽपि’ इति द्वितीया । ‘उपपूर्वात् ष्ठा गतिनिवृत्तौ इति धातोः लिट् परस्मैपदं तस्थौ तस्थतुः तस्थुः’ ।। १८ ।।",
  "14019": "बभुरिति ।। विविधकवलिकानां विविधाः कवलिकाः यासां ताः तथोक्ताः तासां पुस्तकस्थापनार्थं कृतकटविशेषः कवलिकेत्युच्यत इति सम्प्रदायः । पत्रिकाणां तालपत्राणां सञ्चयाः सम्पुटानि बभुः शुशुभिरे हन्त । कथंभूतानां पत्रिकाणां,अमलगुणानां अमलः निर्मलः गुणः बन्धनसूत्रं यासां ताः तथोक्ताः तासाम् । शोभनाच्छादनानां शोभनानि मनोहराणि आच्छादनानि पुस्तकसंवेष्टिवस्त्राणि यासां ताः तथोक्ताः ‘वस्त्रमाच्छादनं वासः’ इत्यमरः । मुररिपुनिलयानां मुररिपोः श्रीकृष्णस्य निलयानां आश्रयाणां तत्र भगवान् प्रतिपाद्यत्वेन सन्निहितो वर्तते इति भावः । वेदान्तकीनां वेदान्तानां सम्बन्धिन्यः वेदान्तक्यः तासां लिखितवेदान्तशास्त्राणां इति यावत् । सपदि श्रवणकाले सुविवृतानां आच्छादनाभावेन प्रकटानाम् । का इव,अन्तः अन्तःकरणे धियां बुद्धीनां अर्थाः वा विषयाः भगवत्स्वरूपादयो यथा बभुः तथा इत्यर्थः । कथंभूतानां धियां अमलगुणानां अमलाः निर्दोषाः गुणाः ज्ञानभक्त्यादयो यासु ताः तासाम् । शोभनाच्छादनानां शोभनस्य भगवत्स्वरूपस्य आच्छादनानां अयोग्येषु गूहनयुक्तानां मुररिपुनिलयानां मुररिपोः हरेः निलयानां आवासभूतहृदयवतां तादृशान्तःकरणजन्यानां इत्यर्थः । वेदान्तकीनां वेदान्तशास्त्रसम्बन्धिनीनां वेदान्तविचारनिरतानां इत्यर्थः । सपदि गुरूपदेशमात्रेणैव सुविवृतानां सु सम्यक् वि निरस्तं वृतं आवरणं अज्ञानाख्यं यासां तासाम् । ‘भा दीप्तौ’ इत्यतो लिट् परस्मैपदं बभौ बभतुः बभुः ।। १९ ।।",
  "14020": "अनतीति ।। तेषु पत्रिकाणां सञ्चयेषु वर्णाः अक्षराणि रेजिरे शुशुभिरे ‘राजृ दीप्तौ’ इत्यतो लिट् आत्मनेपदं रेजे रेजाते रेजिरे । ‘वर्णो द्विजादौ शुक्लादौ यशोगुणकथासु च । अक्षरे गुणभेदे च स्वर्णे यज्ञे विलेपने’ इति विश्वः । कथंभूताः अनतिविरलभावाः अतिव्यवधानरहिताः अपि समीपस्था अपि अनन्योन्यसङ्गाः परस्परं असंस्पृष्टाः इत्यर्थः । ऋजुतरततनानापङ्क्तिसाम्याप्तशोभाः ऋजुतराः अत्यन्तऋजवः ऋजुतराणां ततानां दीर्घाणां नानानां वह्नीनां पङ्क्तीनां श्रेणीनां साम्येन समत्वेन आप्ता प्राप्ता शोभा यैस्ते तथोक्ताः । पत्रेषु लिखितवर्णानां पङ्क्तयः ऋजुतराः दीर्घाः बह्व्यः समानाकारा एव सन्ति । तेन च वर्णाः सम्यक् शोभन्ते इत्यर्थः । द्विरदतुरगदेश्याः द्विरदाः गजाः तुरगाः अश्वाः तेषां तदाकाराणां देश्याः सदृशाः अश्वाकारगजाकारलिपयः इत्यर्थः। सादृश्यार्थे देश्यप्रत्ययः । दूरतः दूरे वर्जितान्ताः वर्जिताः परित्यक्ताः अन्ताः प्रान्ताः यैः ते तथोक्ताः तत्राद्यन्तयोः तत्पार्श्वयोश्चेति चतुर्दिक्ष्वपि प्रान्तभागेषु न लिखिताः इत्यर्थः। ‘अन्तर्मध्ये तथा प्रान्ते’ इति विश्वः । एवंभूतत्वादेव कुशललिखितरूपाः कुशलैः लेखनकर्मणि चतुरैः पुरुषैः लिखितं रूपं येषां ते तथोक्ताः ।। २० ।।",
  "14021": "खटितीति ।। एके केचन श्रोतारः । वाचनीयादिभागं श्रवणोपक्रमणकाले श्रोतव्यत्वेन वाचनीयस्य ग्रन्थस्य आदिं आदिमं भागं वाक्यरूपैक-देशम् । परिचयपटुताभ्यां ग्रन्थविषयश्रवणमननादिरूपपरिचयः अभ्यासश्च पटुता चातुर्यं वाचनशक्तिरिति यावत् ताभ्यां निमित्ताभ्यां खटिति सपदि ददृशुः दृष्टवन्तः । तावत् तदा एके अन्ये ‘एके मुख्यान्यकेवलाः’ इत्यमरः । चिरेण विलम्बेन ददृशुः तावत्परिचय-पटुताऽभावात् इति भावः । ‘दृशिर् प्रेक्षणे’ इति धातोः लिट् परस्मैपदम् । तथापि अमी विलम्बेन द्रष्टारः यत्नतः यत्नविशेषात् हरिगुरुनमनं हरेः गुरोश्च नमनं नमस्कारं द्राक् शीघ्रं विधाय कृत्वा,अपरसाम्यं अपरेषां खटिति दृष्टवतां साम्यं प्रययुः । वाचनीयादिभागदर्शने साम्यसम्पादनासमर्थत्वात् नमस्कारं कृत्वा,तत्र साम्यं प्रापुः इति भावः । यद्वा विलम्बेन द्रष्टारः शीघ्रद्रष्ट्रपेक्षया पूर्वमेव महोद्योगेन नमनं कृत्वा वाचनीयादिभागज्ञानं सम्पाद्य वाचनविषये साम्यं प्रापुः इत्यर्थः । तद्युक्तं हि यत्नः देशकालोचितप्रयत्नः\nसिद्धये अभीष्टसिद्धये स्याद्धि तत्तत्कार्योचिते प्रयत्ने कृते किं कार्यं न सिद्ध्येत् सर्वं सिध्येदेव इति भावः ।। २१ ।।",
  "14022": "यतेति ।। आनते कृतनमस्कारे अस्मिन् जने श्रोतृजने यतवचसि यतः नियतं निगृहीतं वचः वचनं येन स तथोक्तः तस्मिन् । मौनेन वर्तमाने सति सांध्यजीमूतरक्तां सांध्यः संध्याकालीनश्चासौ जीमूतः मेघश्च तद्वत् रक्तां लोहितवर्णां ‘घनजीमूतमुदिरजलमुग्धूमयोनयः’ इत्यमरः तां समाधिकाले कृतां सिचयवनिकां सिचा वस्त्रात्मिका च सा यवनिका तिरस्करिणी च ‘प्रतिसीरा यवनिका स्यात् तिरस्करिणी च सा’ इत्यमरः । सन्निरस्यन् अपास्यन् रविपूज्याङ्घ्रिः रविणा सूर्येण पूज्यै अङ्घ्री चरणौ यस्य स तथोक्तः । अत एव अतिशयालुः स्वगुणैः सूर्यं अतिशयिष्णुस्सन् सहस्रप्रकाशः सहस्रं अनन्तं प्रकाशो ज्ञानं यस्य स तथोक्तः श्रीपूर्णप्रज्ञाचार्यः समाजान्तरिक्षे समाजः व्याख्यानसभैव अन्तरिक्षं गगनं तस्मिन् रविरिव व्यलसत् शुशुभे । ‘विपूर्वात् लस विकासे’ इति धातोः लङ् परस्मैपदम् । यतवचसि अस्मिन् संध्यानुष्ठानं कुर्वति जने विप्रादिजने आनते स्थिते सति । विप्रादिजने प्रातः संध्यां अनुष्ठाय मौनेन नमस्कारं कृत्वा वर्तमाने सतीति यावत् । सहस्रप्रकाशः सहस्ररश्मिः रविः सूर्यः सांध्यजीमूताख्यरक्तवर्णयवनिकां मेघाख्यावरणं अपास्यन् आकाशे यथा शोभते तथा इत्यभिप्रायः ।। २२ ।।",
  "14023": "त्रिभुवनेति ।। प्रवीणः प्रवचननिपुणः ‘प्रवीणे निपुणाभि-ज्ञविज्ञनिष्णातशिक्षिताः’ इत्यमरः । पृथुमतिः श्रीपूर्णप्रज्ञाचार्यः प्रवचनपरिशुद्धयै प्रवचनस्य व्याख्यानस्य परिशुद्धयै निर्दोषत्वाय प्रणौति स्म प्रणवोच्चारणं कृतवान् ‘प्रपूर्वात् नु स्तुतौ’ इति धातोः लट् परस्मैपदं नौति नुतः नुवन्ति किं कृत्वा तेषां वर्णानां सम्यक् आनुपूर्व्येण एैक्यं नैरन्तर्यलक्षणसंश्लेषं आपाद्य,केषां वर्णानां,ये वर्णवर्याः अक्षरश्रेष्ठाः अकारोकारम-काराख्याः । त्रिभुवनवरतेजोव्यक्तवेदार्थशुक्लत्रितयरसतया अत्र त्रिशब्दः भुवनतेजोवेदशब्दैः प्रत्येकं सम्बध्यते सरूपाणां इत्येकशेषः एवं च त्रीणि च तानि भुवनानि पृथिव्यन्तरिक्षदिवः संज्ञानि त्रिभुवनानि तेभ्यः वराणि सारत्वेन व्यक्तानि च तानि तेजांसि त्रीणि ज्योतींषि च अग्निवाय्वादित्याख्यानि तेभ्यो व्यक्ताः सारत्वेन अभिव्यक्ताश्च ते वेदाः ऋग्वेदयजुर्वेद-सामवेदाख्यास्त्रयो वेदाश्च तेभ्यः अर्थाः अभिधेयरूपाणि व्यक्तानीति यावत् । शुक्लानि भूर्भुवस्वरिति व्याहृतयः तेषां त्रितयं त्रयं तस्मात् रसतया सारतया वर्णिताः श्रुतौ उक्ताः त्रिभुवनेषु त्रीणि ज्योतींषिसाराणि तेषु त्रिष्वपि त्रयो वेदाः साराः तेष्वपि त्रिषु तिस्रो व्याहृतयः साराः तास्वपि तिसृषु त्रयो वर्णाः अकारोकारमकाराख्याः साराः इति श्रुतौ प्रतिपादिताः इत्यर्थः । तेषां इति सम्बन्धः । श्रुतिस्तु ‘स इमान् लोकान् असृजत पृथिवीमन्तरिक्षं दिवं तान् लोकानभ्यतपत् तेभ्योऽभितप्तेभ्यः त्रीणि ज्योतींषि अजायन्त अग्निरेव पृथिव्या अजायत वायुरन्तरिक्षादादित्यो दिवस्तानि ज्योतींषि अभ्यतपत् तेभ्योऽभितप्तेभ्यः त्रयो वेदाः अजायन्त ऋग्वेद एवाग्नेः अजायत यजुर्वेदो वायोः सामवेद आदित्यात् । तान् वेदान् अभ्यतपत् तेभ्योऽभितप्तेभ्यः त्रीणि शुक्लाणि अजायन्त भूरित्येव ऋग्वेदादजायत भुवरिति यजुर्वेदात् स्वरिति सामवेदात् तानि शुक्लाणि अभ्यतपत् तेभ्योऽभितप्तेभ्यः त्रयो वर्णाः अजायन्त अकार उकार मकार इति तानेकधा समभरत् तदेतत् ओं इति’ ।। २३ ।।",
  "14024": "स्वरमिति ।। अचरमकाले चरमः अन्तिमः न भवतीति अचरमः अचरमश्चासौ कालश्च अचरमकालः तस्मिन् उपक्रमकाले इत्यर्थः । मन्द्रमेव स्वरं उपांशुध्वनिं अत्यजद्भिः स्वीकृतवद्भिः उच्चैर्ध्वनेः निषिद्धत्वात् अङ्गीकृतमन्द्रस्वरैः इत्यर्थः। वाचकैः पुस्तकं वाचयद्भिः शिष्यैः उपनिषदन्ते उपनिषदां अन्तः निर्णयः यस्मात् तत् उपनिषदन्तम् । उपनिषद्वाष्यादिग्रन्थः तस्मिन् ‘अन्तोऽस्त्री निर्णये नाशे स्वरूपाग्रयेतरेतरः’ इति भास्करः । स्फुटं स्पष्टं वाच्यमाने मन्द्रध्वनिना वाचयद्भिरपि इतरेषां अर्थबोधो यथा भवेत् तथा स्फुटं वाच्यमाने सति इत्यर्थः । एषः श्रीमध्वाचार्यः प्राणभाजां प्राणान् इन्द्रियाणि भजन्तीति प्राणभाजः तेषां श्रोत्रादीन्द्रियपाटववतां इत्यर्थः । जीवानां श्रुतीनां श्रवणेन्द्रियाणां अमृतं अमृतसदृशं सुखकरं इत्यर्थः । अमृतभावस्य अमृतत्वस्य मुक्तत्वस्य मोक्षस्येति यावत् । हेतुं कारणं अतिचित्रं प्रवचनं वाचितग्रन्थव्याख्यानं चकार ।। २४ ।।",
  "14025": "धनमिति ।। अरतिविरहितः अरत्या आलस्येन विरहितः वर्जितः ।सः श्रीमध्वाचार्यः । अखिलेभ्यः चोदकेभ्यः पृच्छद्भ्यः सन्तुष्टस्सन् अदीनं अतिप्रौढं प्रतिवचनं प्रत्युत्तरं ‘प्रतिवाक्योत्तरे समे’ इत्यमरः अनारतं अविच्छेदेन नोऽदिशन्नो न प्रददौ इति नो अदिशत् एव इत्यर्थः । ये मत्सरवर्जितास्सन्तः तत्वबुभुत्सया पृच्छन्ति तान् प्रति तत्सन्तुष्टिकरं प्रत्युत्तरं प्रसन्नो भूत्वा दिदेश इति भावः । कः कस्मै किमिव,अर्कसूनुः सूर्यपुत्रः कर्णः ‘विकर्तनार्कमार्तण्डमिहिरारुणपूषणः’ इत्यमरः सधनायेभ्यः धनाया धनतृष्णा तया सहिताः सधनायाः धनकांक्षावन्तः तेभ्यः धनं द्रव्यं इव,ये तु मत्सरात् जिगीषया चोदयन्ति तेभ्यः तन्निराकरणे शरान् उग्रः क्रूरस्सन् दिदेश तत्कथमिव उग्रः पार्थः संयुगार्थिभ्यः संयुगं युद्धं अर्थिभ्यः इच्छद्भ्यः शत्रुभ्यः शरशतमिव\nबाणशतमिव ‘सम्प्रहाराभिसम्पातकलिसस्फोटसंयुगाः’ इत्यमरः । ‘दिश अतिसर्जने’\nलङ् परस्मैपदम् ।। २५ ।।",
  "14026": "अथेति ।। दशशतशोचिषि दशशतं सहस्रं शोचींषि रश्मयः यस्य सः दशशतशोचिः सूर्यः तस्मिन् । प्रतीच्याः पश्चिमदिशः अभिमुखं इति शेषः पश्चिमाभिमुखं इत्यर्थः । आ ईषत् प्रयाति सति गच्छति सति मध्याह्नानन्तरं इति भावः । पृथुमतिः श्रीपूर्णप्रज्ञाचार्यः प्रवचनं व्याख्यानं अवसाय्य समाप्य स्नातुं माध्याह्निकस्नानं कर्तुं यदा तटाकं प्रति सरोवरं प्रति आयात् अगच्छत् ‘या प्रापणे’ इति धातोः लङ् परस्मैपदं आयात् आयातां आयन् । तावत् तदा श्रेष्ठसंसर्गलोलैः श्रेष्ठस्य उत्तमस्य श्रीमध्वाचार्यस्य संसर्गे सम्बन्धविषये लोलैः सतृष्णैः ‘लोलः सतृष्णचलयोः’ इति भास्करः स्वर्निम्नगाद्यैः स्वः स्वर्गस्य निम्नगा नदी भागीरथी आद्या येषां तानि स्वर्निम्नगाद्यानि तैः सुतीर्थैः शोभनैः तीर्थैः तीर्थाभिमानिदेवैः इह तटाके सपदि खटिति समगमि समागतम् । श्रीमध्वाचार्य-स्नानवेलायां मध्वाचार्यसङ्गत्यपेक्षया गङ्गादिसर्वतीर्थानि तटाके मिलितानि अभूवन्\nइति भावः ।। २६ ।।",
  "14027": "घनेति ।। अन्तः जलान्तः जलमध्ये । अत्यन्तशुद्धः कर्दमादि-रहितः भूयः स्नेहवान् भूरिद्रवत्वधर्मवान् असौ घनरसनिकरः घनरसानां अम्भसां निकरः समूहः ‘मेघपुष्पं घनरस’ इत्यमरः । प्राक् मज्जनात् पूर्वं अखिलज्ञस्य अखिलं सर्वं जानातीति अखिलज्ञः तस्य पूर्णप्रज्ञाचार्यस्य प्रतिकृतिं प्रतिच्छायां दधानस्सन् तावत् तदा मञ्जने अवगाहनसमये सज्जनेष्टं सज्जनानां इष्टं प्रियं रूपं मध्वाचार्यस्य रूपं आकारं स्फुटं सम्यक् आपरोक्ष्येण प्रत्यक्षतः अलभत प्राप्तवान् । स्नानार्थं गच्छतः तटाकतीरवर्तिनः श्रीमध्वाचार्यस्य जले प्रतिफलितं प्रतिबिम्बं दधानः जलसमूहः पश्चात् मज्जनसमये स्वरूपमेव सम्यक् प्रत्यक्षेण प्राप इति भावः । क इव भूयः स्नेहवान् बहुभक्तिमान् मुनिगणः मुनीनां ध्यानं कुर्वतां ऋषीणां गणः समूह इव । मुनिगणोऽपि अन्तः अन्तःकरणे अत्यन्तशुद्धः अज्ञानादिदोषरहितस्सन् प्राक् ध्यानयोगपरिपाकात्पूर्वं अखिलज्ञस्य भगवतः ध्यानकाले मनसि प्रतीयमानं वासनामयं प्रतिबिम्बं दधानः ध्यानपरिपाकानन्तरं भगवत्स्वरूपमेव यथा सम्यक् अपरोक्षेण पश्येत् तद्वत् इति भावः ।। २७ ।।",
  "14028": "अपरिमितेति ।। अत्र तटाके रथचरणिशिलानां रथचरणं चक्रं आसां अस्तीति रथचरण्यः ताश्च ताः शिलाश्च रथचरणिशिलाः तासां शालग्रामशिलानां इति यावत् । अभिषेकं तन्वतः कुर्वतः उल्लसच्छङ्खबाहोः उल्लसत् शुभ्रत्वेन शोभमानः शङ्खः बाहौ दक्षिणकरे यस्य स तथोक्तः तस्य । अपरिमितमनीषस्य अपरिमिता मनीषा बुद्धिः यस्य स तथोक्तः तस्य श्रीमध्वाचार्यस्य ‘बुद्धिर्मनीषा धिषणा धीः प्रज्ञा शेमुषी मतिः’ इत्यमरः उदाराः उत्कृष्टाः सुरूपा इत्यर्थः । प्रतितनवः प्रतिबिम्बाः तासु शालग्रामशिलासु विरेजुः शुशुभिरे । का इव,तासु शालग्रामशिलासु अलं अत्यन्तं सन्निधातुः सन्निधानं कुर्वतः पाञ्चजन्यप्रियस्य पाञ्चजन्यः शङ्खः प्रियः यस्य सः तस्य शङ्खपाणिनः इति यावत्। हरेः तनव इव रूपाणीव । स्नात्वा तीरे उपविश्य शङ्खं दक्षिणपाणिना गृहीत्वा तीर्थार्थं शालग्रामशिलाभिषेककरणवेलायां स्वच्छत्वेन शालिग्रामशिलासु प्रतिफलिताः हस्तधृत-शङ्खस्य मध्वाचार्यस्य आकाराः शालग्रामशिलासन्निहितस्य शङ्खपाणेः हरेः रूपाणीव रेजिरे इति भावः ।। २८ ।।",
  "14029": "अभिदधतीति ।। मुनीन्द्राः मुनिश्रेष्ठाः । भक्तियुक्तं भक्त्या युक्तं यथा भवति तथा भक्तिपूर्वकं यत्सेवनं यस्य श्रीविष्णुपादोदकस्य शालग्रामतीर्थस्य सेवनं पानरूपभजनं अलं सम्यक् विधिपूर्वकं द्वादशाब्दोपवासप्रतिमफलं द्वादश अब्दाः वत्सराः यस्य सः द्वादशाब्दः स चासौ उपवासः अनशनरूपव्रतविशेषश्च द्वादशाब्दोपवासस्य प्रतिमं सदृशं फलं यस्य तत् द्वादशाब्दोपवासप्रतिमफलं अभिदधति द्वादशाब्दोपवासव्रते कृते सति यावत् फलं भवति तावत् फलं विष्णुपादोदकपाने कृते सति भवति इति वदन्तीति भावः । तथा धन्यमान्यात् धन्यैः महद्भिः मान्यात् आदरणीयात् अमरनद्याद्याप्लवात् अमरनदी देवनदी गङ्गा सैव आदिः येषां तानि अमरनद्यादीनि अमरनद्यादिषु तीर्थेषु आप्लवात् स्नानात् अधिकं अधिकफलं अभिदधति ‘आप्लवः स्नानं’ इत्यमरः । अलवबोधः अलवः अनल्पः बहुलः बोधो यस्य स तथोक्तः पूर्णप्रज्ञः । तत् एवं महाफलं विष्णुपादोदकं शालग्रामशिलाभिषेकतीर्थं इत्यर्थः अपिबत् पानं अकरोत् । ‘अभिपूर्वात् डु धाञ् धारणपोषणयोः इति धातोः लट् परस्मैपदं दधाति धत्तः दधति’ । ‘पा पाने’ इत्यतो लङ् परस्मैपदम् । विष्णुपादोदकस्य उक्तफलत्वं च ‘त्रिरात्रफलदा नद्यः- द्वादशाब्दोपवासस्य विष्णुपादोदकसेवनं इत्यादिवाक्यात् सिद्धम् ।। २९ ।।",
  "14030": "तरणिभिरिति ।। तरणिभिरिव सूर्यैरिव गौरैः शुभ्रैः ‘द्युमणिस्तरणिर्मित्रः’ इत्यमरः ‘अवदातः सितो गौरः’ इति च । द्विषड्भिः द्वौ च ते षट् च तैः द्विषड्भिः द्वादशभिः इत्यर्थः । ऊर्ध्वपुण्ड्रैः ऊर्ध्वाकारैः पुण्ड्रैः तिलकैः गोपीचन्दनेन देहे कृतैः सहितः । सदरपरमचक्रोदीर्णतेजाः दरः पाञ्चजन्यः शङ्खः दरेण सहितं च तत् परमं च तत् चक्रं च तेन उदीर्णं अभिवृद्धं तेजः कान्तिः यस्य स तथोक्तः चक्रशङ्खलाञ्छनेन अभिवृद्धशोभाविशेषवान् इत्यर्थः । हरीष्टः हरेः इष्टः । मुररिपुविमुखानां मुररिपोः श्रीहरेः विमुखानां देहभाजां शरीरिणां दुःसहः अत्यप्रियः । भगवद्विमुखाः शङ्खचक्रधारिणं श्रीमध्वाचार्यं दृष्ट्वा न सहन्ते इति भावः । मान्यधीः मान्या प्रमाणजन्या यथार्था धीः बुद्धिः यस्य स तथोक्तः,मान्या सर्वैः आदरणीया धीः बुद्धिः यस्य इति वा श्रीपूर्णप्रज्ञाचार्यः आबभासे बभौ । ‘भा दीप्तौ’ इत्यतो लिट् आत्मनेपदं बभासे बभासाते बभासिरे । क इव अन्यः प्रलयकालादपरः लयसमय इव लयकाल इव । लयकालोऽपि द्विषड्भिः सूर्यैः सहितः । प्रलयकाले द्वादशादित्याः युगपत् उदयन्ति हि । सदरपरमचक्रोदीर्णतेजाश्च सन्तः उत्तमाः अराः चक्राङ्गानि यस्य तत् सदरं ‘अरं शीघ्रे च चक्राङ्गे शीघ्रगामिनि किल्बिषे’ इति विश्वः । सदरं च तत् परमं च तत् चक्रं चेति सदरपरमचक्रं तेन उदीर्णं शोभमानं तेजो यस्य स तथोक्तः । हरिचक्रेण प्रवृद्धतेजाः इत्यर्थः । हरीष्टः संहाराङ्गत्वात् । मुररिपुविमुखानां तमोयोग्यानां देहाभाजां जीवानां दुःसहश्च । तेषां तमःप्राप्तिनिमित्तत्वात् । हरिद्वेषपरिपाकवन्तो हि प्रलये प्रविशन्ति । स्नानानन्तरं तिलकचक्रशङ्खाद्यायुधानि दधार इति भावः ।। ३० ।।",
  "14031": "समधिकेति ।। समधिकधिषणस्य सम्यक् अधिका पूर्णा धिषणा यस्य तस्य पूर्णप्रज्ञाचार्यस्य । प्रकृतिमधुरं प्रकृत्या स्वभावेन मधुरं रमणीयं ‘प्रकृतिः पञ्चभूतेषु स्वभावे मूलकारणे’ इति वैजयन्ती । आस्यव्याजपूर्णेन्दुबिम्बं आस्यं व्याजं निमित्तं यस्य तत् तच्च तत् पूर्णं च तत् इन्दुबिम्बं चन्द्रमण्डलं च पूर्णेन्दुमण्डलसममुखं इत्यर्थः । प्रेक्षमाणः पश्यन् जनौघः अस्मिन् मध्वाचार्ये प्रचलति सति आसनात् उत्थाय निर्गच्छति सति,हे जन त्वं मार्गात् अपसर अपयाहि,गमनमार्गं त्यक्त्वा दूरतो गच्छ इत्यर्थः । इति एवं श्रावकोक्तेः श्रावकस्य कस्यचित् शिष्यस्य उक्तेः वचनात् पुरा पूर्वमेव प्राञ्जलिस्सन् प्रकृष्टः बद्धः अञ्जलिः करसम्पुटः येन स तथोक्तस्सन् तूर्णं शीघ्रं आरात् दूरतः ‘आराद्दूरसमीपयोः’ इत्यभिधानं तां मध्वगम्यां पदवीं मार्गं ‘अयनं वर्त्ममार्गाध्वपन्थानः पदवी सृतिः’ इत्यमरः अमुचत् अत्यजत् । ‘मुच्लृ मोक्षणे’ इति धातोः लुङ् परस्मैपदं अमुचत् अमुचतां अमुचन् । स्नानानन्तरं मठं प्रति गमनवेलायां मार्गस्थो जनः मार्गं त्यज इति शिष्योक्तेः पूर्वमेव कृताञ्जलिर्भूत्वा मार्गं विहाय मध्वमुखं निरीक्षमाणस्सन् दूरतः अतिष्ठत् इति भावः ।। ३१ ।।",
  "14032": "गुरुचरणेति ।। जननिकाये जनानां समूहे। गुरुचरणसरोजद्वन्द्व-निर्णेजनाम्भः गुरोः श्रीमध्वाचार्यस्य चरणावेव सरोजे कमले तयोः द्वन्द्वं युग्मं ‘द्वन्द्वं कलहयुग्मयोः’ इत्यमरः तस्य निर्णेजनं प्रक्षालनसम्बन्धि अम्भः जलं उर्वीगतं भूम्यां गतं सर्वमपि निश्शेषमपि दधति सति स्वशिरसि धृतवति सति असौ अवनिः भूमिः अनभिनन्दिन्यपि अप्रीयमाणापि असन्तुष्यमाणापि अदः स्वगतपादोदकधारणं कथमपि कथञ्चिदेव कृच्छ्रेणेव चक्षमे सेहे । ‘क्षमूष्सहने’ इत्यतो लिट् आत्मनेपदं चक्षमे चक्षमाते चक्षमिरे । अन्यथा सहनाभावे अस्याः भुवः क्षमाख्या क्षमा इति आख्या नाम कथमेव कथं नु स्यात् । सर्वत्र अतिक्षमायुक्तत्वादेव क्षमेत्युच्यते । कुत्रचित् क्षमाभावे क्षमेति नाम न स्यात् इत्यर्थः ‘गौरिला कुम्भिनी क्षमा’ इत्यमरः ।। ३२ ।।",
  "14033": "अविदितेति ।। अथ अमलपाणिः अमलौ प्रक्षालनेन निर्मलौ पाणी हस्तौ यस्य स तथोक्तः । संयमी कश्चित् यतिः । इह पूजाकाले अग्रयं श्रेष्ठं कं जलं अग्रयोदकं इत्यर्थः । आनिनाय आनीतवान् ‘णीञ् प्रापणे’ इति धातोः लिट् परस्मैपदं निनाय निन्यतुः निन्युः । ‘को ब्रह्मात्मानिलार्केषु शमने सर्वनामनि । पावके च मयूरे च मुखशीर्षजलेषु कं’ इति विश्वः । किं कुर्वन् वदनपवनभीत्या वदनस्य मुखस्य पवनो वायुः श्वासवायुरिति यावत् । तस्य भीत्या भयेन पार्श्वतः मुखाभिमुख्यं परिहृत्य एकस्मिन् पार्श्वे बिभ्रत् दधानः । कथंभूतं अग्रयोदकं अविदितरसभेदं अविदितः अज्ञातः रसभेदः रसविशेषः यस्य तत् तथोक्तं अनुच्छिष्टं इत्यर्थः । शीतलं लघु गुरुत्वदोषरहितं अगन्धं दुर्गन्धरहितं विमलं स्वच्छं पाणिजैः नखैः अप्रविष्टं अस्पृष्टं करकपूर्णं करके कमण्डलौ पूर्णं पूरितं ‘कमण्डलौ च करकः’ इत्यमरः ‘अगन्धमव्यक्तरसं शीतलं च तृषापहम् । अच्छं लघु च पथ्यं च तोयं गुणवदुच्यते’ इति उक्ततोयगुणयुक्तं इत्यर्थः ।। ३३ ।।",
  "14034": "विहसितेति ।। गौरपक्षः गौरः प्रामाणिकत्वेन निर्मलः पक्षः वैष्णवसिद्धान्तः यस्य स तथोक्तः । अत एव समयगुणविशेषालोचकैः समयस्य स्वप्रणीत-सिद्धान्तस्य गुणविशेषाणां श्रुतिस्मृत्यनुगुणत्वादिगुणविशेषाणां आलोचकैः परामर्शपरैः । सुमनोभिः देवैः स्फुटं सम्यक् लालनीयः आदरणीयः सः मध्वाचार्यः शितिम्ना धवलतया ‘शिते धवलमेचकौ’ इत्यमरः । विहसितबिसभङ्गश्रीप्रकर्षं विहसितः निराकृतः बिसस्य कमलस्य भङ्गः विकासः तस्य श्रीप्रकर्षः कान्त्युत्कर्षः येन स तथोक्तः तं अतिशुभ्रं इत्यर्थः रम्यं मनोहरं जलजं शङ्खं ससुरभिसुमनोभिः सुरभयः परिमलसहिताश्च ताः सुमनसः पुष्पाणि च ताभिः सहिताः तैः ‘स्त्रियः सुमनसः पुष्पं’ इत्यमरः । अमृतपूरैः अमृतानां जलानां पूरैः समूहैः पूरयामास पूरितं अकरोत् । देवपूजाकाले अग्रयोदकेन शङ्खं पूरयित्वा देवस्याभिषेकं कृतवान् इति भावः । समयगुणविशेषालोचकैः समयस्य शुक्लपक्षकृष्ण-पक्षकालस्य गुणविशेषस्य साधुत्वादिगुणविशेषस्य आलोचकैः विचारपरैः ज्योतिःशास्त्रज्ञैः इत्यर्थः लालनीयः शुभकर्मसु प्रशस्तत्वेन आदरणीयः । गौरपक्षः गौरः शुक्लश्चासौ पक्षश्च शुक्लपक्षाख्यः कालविशेष इत्यर्थः । शितिम्ना विहसितबिसभङ्गश्रीप्रकर्षं पूर्व एवार्थः अत एव रम्यं जलजं चन्द्रं ‘अब्जौ शङ्खशशाङ्कौ च’ इत्यमरः । ससुरभिसुमनोभिः सुरभ्या कामधेन्वा सहिताः ते च ते सुमनसः देवाश्च तैः कर्तृभिः अमृतपूरैः अमृतानां अमृतकलानां पूरैः समूहैः करणैः यथा पूर्णं कुर्यात् तद्वदिति ध्वनितोऽर्थः । सुरभ्यादयो देवाः कृष्णप्रति-पदमारभ्य चन्द्रस्य प्रतिदिनं एकैकां कलां दर्शावधि स्वीकृत्य पुनः शुक्लपक्षप्रति-पत्तिथिमारभ्य यथाक्रमं प्रत्यहं एकैककलाप्रत्यर्पणेन चन्द्रं अमृतकलाभिः पूर्णिमावधि पूरयन्तीति हि प्रसिद्धं ‘पूरयन्ति दिशः सोमं देवा गावः सरस्वती’ इति ।। ३४ ।।",
  "14035": "विमलेति ।। विमलमलयजाम्भोबिन्दुभिः विमलः निर्मलश्चासौ मलयजः चन्दनश्च विमलमलयजः तस्याम्भोबिन्दुभिः चन्दनबिन्दुभिः इत्यर्थः ‘गन्धसारो मलयजो भद्रः श्रीचन्दनोऽस्त्रियां’ इत्यमरः आर्द्रगन्धेनेति भावः ‘अम्भोऽर्णस्तोयपानीयं’ इत्यमरः । चर्चितार्चः चर्चिताः लेपिताः अर्चाः शालग्रामशिलादिप्रतिमाः येन स तथोक्तः ‘अर्चा पूजाप्रतिमयोः’ इति विश्वः । सः श्रीमध्वाचार्यः नवललिततुलस्या नवा नूतना तत्काल एव सङ्गृहीता इति भावः ललिता कोमला नवा च सा ललिता च सा तुलसी च तया नूतनैः कोमलतुलसीदलैः इत्यर्थः । पुष्पराज्या कुसुमानां समूहेन इन्दिरेशं लक्ष्म्याः पतिं हरिं आर्चयत् पूजितवान् । ‘अर्च पूजायामि’ति धातोः लङ् परस्मैपदं आर्चिचदिति पाठे णिजन्तात् लङ् आर्चिचत् आर्चिचतां आर्चिचन् । कया इव मूर्तया मूर्तिमत्या तुलस्या तदभिमानिन्या देव्या इव तथा मूर्तया स्थलजजलजवल्लीवृक्षवीरुत्समस्तप्रसवविजयलक्ष्म्या इव वल्ल्यः लताश्च वृक्षाश्च वीरुधः लताविशेषाश्च वल्लीवृक्षवीरुधः स्थले जाताः स्थलजाः जले जाताः जलजाः स्थलजाश्च ताः जलजाश्च ताः वल्लीवृक्षवीरुधश्च स्थलजजलजवल्ली-वृक्षवीरुधः वल्लीवृक्षवीरुधां समस्तप्रसवाः समस्तपुष्पाणि ‘स्यादुत्पत्तौ फले पुष्पे प्रसवो गर्भमोचने’ इत्यमरः तेषां विजयः उत्कर्षः तस्य लक्ष्मीः पुष्पोत्कर्षाभिमानिनी श्रीः तया इव मूर्तिमत्या तुलस्यभिमानिदेव्या इव मूर्तिमत्या नानाविधपुष्पोत्कर्षाभिमानिश्रीदेव्या इव इत्यर्थः । अत्र वल्लीशब्देन ऊर्ध्वमण्डपावलम्बिन्यो लताः वीरुध्शब्देन भूमावेव प्रसारिता लताविशेषाः ग्राह्याः ‘वल्ली तु व्रततिर्लता लता प्रतानिनी वीरुत्’ इत्यमरः । प्रतानिनी भूमावेव प्रसारिता लता वीरुत् इति उच्यते इति अभिधानार्थः । स्थलजाः जातीमालत्यादयः जलजाः कल्हारपद्मादयः वृक्षाः चम्पकादय इति ज्ञेयम् । श्रीगन्धतुलसीनानाविधपुष्पैश्च देवं सम्यक् आराधयामास इति भावः ।। ३५ ।।",
  "14036": "स इति ।। अत्र पूजायां षोडश उपचारान् अर्घ्यपाद्यादीन् ददत् प्रयच्छन् । अगणितगुणं अगणिताः असंख्याताः गुणाः ज्ञानानन्दादयो यस्य स तथोक्तः तम् । शार्ङ्गपाणिं शार्ङ्गं धनुः पाणौ यस्य स तथोक्तः तं नारायणं उच्चैः सम्यक् तोषयन् प्रीणयन् सः अधिकबोधः श्रीपूर्णप्रज्ञाचार्यः द्वात्रिंशदागःपुरोगान् द्वात्रिंशदपराधादीन् अगुणान् गुणविरुद्धान् दोषान् व्यरहयत् वर्जयामास ‘रह त्यागे’ इत्यतो लङ् परस्मैपदं अरहयत् अरहयतां अरहयन् । परमभक्त्या षट् अनूपचारानपि मुखवासादीनपि देवाय दिदेश दत्तवान् ‘दिशि अतिसर्जने इत्यतो लिट् परस्मैपदम्’ । ‘अर्घ्यं पाद्यं चाचमनं मधुपर्कं तथैव च। पुनराचमनं स्नानं वसनं भूषणं तथा । उपवीतासने गन्धपुष्पे वै धूपदीपकौ । नैवेद्यं नमनं चैते उपचाराश्च षोडश’ । ‘मुखवासश्च ताम्बूलं दर्पणं छत्रचामरे । पादुके चेति षडिमेऽनूपचाराः परे मताः’ । द्वात्रिंशदपराधास्तु,भुक्त्वा,पीत्वा,दन्तधावनमकृत्वा,शवं दृष्ट्वा,नीलवस्त्रं धृत्वा,अर्चनादयः ग्रन्थान्तरादवगन्तव्याः । मध्वाचार्यः अर्ध्यादि-षोडशोपचारैः मुखवासादिभिः षड्भिः अनूपचारैश्च हरिं पूजयित्वा ‘अपराधसहस्राणि क्रियन्तेऽहर्निशं मया । तानि सर्वाणि मे देय क्षमस्व मधुसूदन’ इत्युक्तप्रकारेण क्षमापयामास इति भावः ।। ३६ ।।",
  "14037": "तमिति ।। सः श्रीमध्वाचार्यः इति पूर्वोक्तप्रकारेण पुष्पैः नानाविधबाह्यपुष्पैः नित्यं प्रत्यहं सकृदेव तं हरिं यजतीति न तु नैव किन्तु दिव्यदेहाख्यगेहे शरीरनामि्न मन्दिरे अतिपृथुश्रद्धानदीचित्तवार्भिः अतिपृथुः अतिविस्तृता च सा श्रद्धा आस्तिक्याख्या च सा नदी च श्रद्धानद्याः चित्ताख्यैः वार्भिः जलैः स्नपितं अभिषिक्तं अरुणमणिवर्णं अरुणमणिः पद्मरागः तस्य वर्ण इव वर्णो यस्य स तथोक्तः तं रक्तवर्णं हृत्सरोजासनस्थं हृत्सरोजं हृदयकमलं तदेव आसनं तस्मिन् तिष्ठतीति हृत्सरोजासनस्थः तं बिम्बरूपं भगवन्तं हरिं अष्टभिः अष्टसंख्याकैः भावपुष्पैः भावाख्यपुष्पैः नित्यं सर्वदायजति ननु पूजयत्येव ।\n‘अहिंसा प्रथमं पुष्पं पुष्पमिन्द्रियनिग्रहः ।\nसर्वभूतदयापुष्पं क्षमापुष्पं विशिष्यते ।।\nज्ञानपुष्पं तपः पुष्पं ध्यानपुष्पं तु सप्तमम् ।\nसत्यं चैवाष्टमं पुष्पमेभिस्तुष्यति केशवः ।।’\nइत्याद्यष्ट भावपुष्पाणि ज्ञेयानि ।। ३७ ।।",
  "14038": "कृतेति ।। कृतपरमसपर्यः कृता परमस्य सर्वोत्तमस्य भगवतः सपर्या पूजा येन स तथोक्तः ‘पूजा नमस्यापचितिः सपर्यार्चार्हणाः समा’ इत्यमरः। सान्द्रसच्चन्दनाम्भःपरिमलितभुजोरोमण्डलांसः भुजौ च उरसः वक्षसः मण्डलं च अंसौ स्कन्धौ च भुजोरोमण्डलांसाः । सान्द्रं घनीभूतं च तत् सत् समीचीनं च तत् चन्दनाम्भः गन्धजलं च सान्द्रसच्चन्दनाम्भः चन्दनाम्भसा परिमलिताः परिमलयुताः भुजोरोमण्डलांसाः यस्य स तथोक्तः । स्मितरुचिरमुखेन्दुः स्मितेन मन्दहासेन रुचिरं सुन्दरं मुखमेव इन्दुः चन्द्रः यस्य स तथोक्तः ‘सुन्दरं रुचिरं चारु सुषमं साधु शोभनम्’ इत्यमरः । स्निग्ध-कौशेयवासाः स्निग्धं मसृणं कौशेयं पट्टतन्तुरचितं वासः वस्त्रं यस्य तथोक्तः ‘चिक्कणं मसृणं स्निग्धं’ इत्यमरः । मनीषी पण्डितः सः श्रीमध्वाचार्यः । सुरमुनिनराणां सुराश्च मुनयश्च नराश्च तेषां चक्षुषां नयनानां उत्सवः हर्षकरः अभूत् । हरिपूजानन्तरं निर्माल्यगन्धेन स्वाङ्गं अलंकृत्य कौशेयवस्त्रेण प्रावरणं कृत्वा उपविष्टं मन्दं हसन्तं श्रीमध्वाचार्यं पश्यतां सुरनरादीनां नयनानां उत्सवोऽभूत् इत्यर्थः ।। ३८ ।।",
  "14039": "परमिति ।। अथ प्रभुः स्वामी सकलजगदधीशः सकलानां जगतां अधीशः नियामकः शौरिः श्रीकृष्णः प्रीयतां मम प्रीतो भवतु । इत्थं सन्ततं सर्वदा मन्यमानः स्मरन् वेदवादप्रवीणः वेदस्य वादे प्रवचने प्रवीणः निपुणः । अजितपरमभक्तः अजितस्य नारायणस्य परमः उत्तमः भक्तः असौ श्रीमध्वाचार्यः इह मठे अप्रयासं न विद्यते प्रयासः प्रयत्नो यस्मिन् कर्मणि यथा भवति तथा प्राप्तं परं उत्तमं परमान्नं पायसं बुभुजे भुक्तवान्। ‘भुज पालनाभ्यवहारयोः’ इति धातोः लिट् आत्मनेपदम् ।। ३९ ।।",
  "14040": "सहचरेति ।। सहचरपरिक्लृप्ते सहचरेण अनुचरेण शिष्येण परिक्लृप्ते निर्मिते । सूक्ष्मवस्त्रावृते सूक्ष्मेण वस्त्रेण आस्तृते अवितनुरुहरूपौशीरवर्ये अविः मेषः ‘मेषाजावय एडकः’ इत्यमरः तनुरुहं रोम ‘तनूरुहं रोमलोम’ इत्यमरः अवेः तनूरुहैः रूपं रूप्यते इति रूपं विरचितं अवितनुरुहरूपं केवलं तदात्मकं इत्यर्थः अवितनुरुहरूपं च तत् औशीरवर्यं च आसनश्रेष्ठं च तस्मिन् निषण्णः उपविष्टः ‘औशीरेशयनामने’ इत्यभिधानम् । मण्डपाग्रयं मण्डपो नाम जनाश्रयस्थलं ‘मण्डपोऽस्त्री जनाश्रयः’ इत्यमरः मण्डपेषु अग्रयं श्रेष्ठं मण्डयन् उपवेशनात् अलंकुर्वन् असौ श्रीमध्वाचार्यः इह मण्डपे कविजनपरिवारं कविजनः पण्डितजनश्चासौ परिवारश्च कविजनपरिवारः तं परिवारतया उपविष्टविद्वज्जनं इत्यर्थः । यद्वा कविजनानां परितः स्थितं वारं समुदायं ‘वारसङ्घातसञ्चयाः’ इत्यमरः नानाहृद्यविद्याविलासैः नाना नानाविधाश्च ताः हृद्याः मनोहराश्च ताः विद्याश्च नानाहृद्यविद्याः तासां विलासैः लीलाभिः ‘विलासो भावलीलयोः’ इति विश्वः । अरमयत् आनन्दयत् । ‘रमु क्रीडायां’ इति धातोः णिजन्तात् लङ् परस्मैपदम् ।। ४० ।।",
  "14041": "अवसरमिति ।। अभीष्टः श्रीमध्वाचार्यस्य प्रियः कश्चित् शिष्यः भ्रूविजृम्भात् भ्रुवोः विजृम्भात् विलासात् अवसरं अवकाशं अधिगम्य ज्ञात्वा उपांशु किञ्चित् वक्तुं अवसरं प्रतीक्षमाणस्सन् कश्चित् श्रीमध्वाचार्यस्य भ्रूविलासविशेषं दृष्ट्वा अयं अवसर इति ज्ञात्वा इत्यर्थः । स्मितनयनविकासैः स्मितेन मन्दहासेन नयनविकासैश्च विज्ञातभावः विज्ञातो भावो अभिप्रायो येन स तथोक्तस्सन् ‘भावोऽभिप्राय आशयः’ इत्यभिधानं तस्य मध्वाचार्यस्य श्रवसि श्रोत्रे ‘कर्णशब्दग्रहौ श्रोत्रं श्रुतिः स्त्री श्रवणं श्रवः’ इत्यमरः । किमपि यत्किञ्चित् कार्यं कर्तव्यं मङ्क्षु द्रुतं ‘द्राङ्मङ्क्षु सपदि द्रुतं’ इत्यमरः । मन्त्रयामास गौप्यकार्यं विचारयामास । मन्त्रयाम् आम्प्रत्ययान्तमव्ययम् । ‘अस भुवी’त्यतो लिट् परस्मैपदम् । कथंभूतः मुखसततगलक्षीभूतपाणिप्रवालः मुखस्य सततगः सततं गच्छतीति सततगः सदागतिः वायुः ‘मातरिश्वा सदागतिः’ इत्यमरः । तस्य लक्षीभूतः व्यवधानीकृतः पाणिप्रवालः पाणिरेव करतलमेव प्रवालः पल्लवः यस्य स तथोक्तः ‘प्रवालो वल्लकीदण्डे विद्रुमे नवपल्लवे’ इति विश्वः ।। ४१ ।।",
  "14042": "प्रणतीति ।। इह अस्यां सभायां बहवो गृहस्थाः पूर्वसेवां सर्वेभ्यः पूर्वं क्रियमाणा सेवा पूर्वसेवा तां विधातुं अहमहमिकया ‘अहमहमिका तु सा स्यात् परस्परं यो भवति अहंकारः’ इत्यमरः अहमादौ कुर्यां अहमादौ कुर्यां इति अन्योन्यं जनानां योऽहंकारः सोऽहमहमिका इत्युच्यते अहं पूर्वं अहं पूर्वं इति बुद्ध्या इत्यर्थः । आशु शीघ्रं पार्श्वं मध्वाचार्यसमीपं प्राप्य प्रणेमुः नमस्कारं कृतवन्तः । ‘णमु प्रह्वत्वे शब्दे च इत्यतो लिट् परस्मैपदम्’ । किं कृत्वा प्रणतिपरमकृत्याः प्रणतिः नमस्काराख्यं परमं उत्तमं कृत्यं येषां ते तथोक्ताः ये जनौघाः जनानां समुदायाः सन्मतेः सती निर्दुष्टा मतिः यस्य तस्य श्रीमध्वाचार्यस्य अनतिदूरे समीपे संहताः अविरलाः सङ्कुचितास्सन्तः विबभुः शुशुभिरे। तानतीत्य अतिक्रम्य ये पूर्वं नमस्कारं कर्तुं मध्वसमीपं गताः निरवकाशत्वेन संहता अभूवन् अहं पूर्वमहं पूर्वं इति बुद्ध्या तान् अतीत्य तेभ्योऽपि अतिसमीपं गत्वा बहवो गृहस्थाः श्रीमध्वाचार्यं प्रणेमुः इति भावः ।। ४२ ।।",
  "14043": "विविधेति ।। अवाप्ताः श्रीमध्वाचार्यमाहात्म्यं श्रुत्वा तं द्रष्टुं आगताः। विविधजनपदस्थाः विविधाः नानाविधाः जनपदाः देशाः तेषु तिष्ठन्तीति विविधजनपदस्थाः । अन्ये जनाः ‘नीवृज्जनपदो देशविषयौ’ इत्यमरः । प्राक् दर्शनात्पूर्वं स्वस्थानस्थितिकाले श्रुतेभ्यः गुणेभ्यः श्रीमध्वाचार्यगुणेभ्यः शतगुणगुणं शतेन गुणिताः गुणाः यस्य स तथोक्तः तम् । पूर्वं यावन्तो गुणाः श्रुताः अभूवन् तदपेक्षया शतगुणाधिकगुणवन्तं इत्यर्थः । एनं श्रीमध्वाचार्यं वीक्षमाणाः पश्यन्तः अत एव विस्मिताः आश्चर्ययुक्ताः । मुकुलितकरपद्माः मुकुलितानि अञ्जलीकृतानि करपद्मानि हस्ताख्यपद्मानि यैः ते तथोक्तास्सन्तः प्रचुरतरहृदा प्रचुरतरं अत्यन्तपूर्णं हृत् हृदयं यस्य स तथोक्तः तेन पूर्णप्रज्ञाचार्येण हे जनाः युष्माभिः आस्यताम् उपविश्यतां इति सम्भावयांचक्रिरे\nआदृता अभूवन् । ‘आस उपवेशने’ इत्यतो लोट् आत्मनेपदम् । आस्यतां इति एकवचनमेव ।। ४३ ।।",
  "14044": "अलमिति ।। हे सहस्रश्रोतः । त्वया क्रियमाणेन अनुवादेन श्रुतग्रन्थानुवादेन अलं अलम् । अलं शब्दो निषेधे । अनुवादो मास्तु इत्यर्थः । संभ्रमात् द्विरुक्तिः ‘अलं भूषणपर्याप्तिशक्तिवारणवाचकं’ इत्यमरः । पश्चात् समयान्तरे अनुवाच्येत ग्रन्थानुवादः क्रियतां ‘अनुपूर्वं वच परिभाषणे’ इत्यतो कर्मणि विधिलिङ् आत्मनेपदम् । वाच्येत वाच्येयातां वाच्येरन् । मननं चिन्तनमपि अधुना न कर्तव्यम् । कुतः गुरवः इदानीं प्रवक्तुं व्याख्यातुं उद्यताः ननु हि यस्मात् तस्मात् त्वं द्राक् शीघ्रं आव्रज आगच्छ इति पृथक् पृथक् श्रावकाग्रयः श्रोतृषु प्रधानः कश्चित् शिष्यः श्रुतपरिचयसक्तान् श्रुतस्य ग्रन्थस्य परिचये पादार्धर्चादिरूपेण आवर्तनरूपाभ्यासे सक्तान् निरतान् तान् श्रावकान् श्रोतॄन् आह्वयत् आहूतवान् ‘ह्वेञ् स्पर्धायां शब्दे च’ इति धातोः लङ् परस्मैपदम् ।। ४४ ।।",
  "14045": "अधिकेति ।। लोकाः जनाः व्याख्यया शोभमानं कविवर्यं ज्ञानिश्रेष्ठं सत्यवत्याः सत्यवतीदेव्याः तनूजं सुतं हरिं वेदव्यासमिव एनं अधिकधिषणं अधिका पूर्णा धिषणा बुद्धिः यस्य स तथोक्तः तं ‘बुद्धिर्मनीषा धिषणा’ इत्यमरः पूर्णप्रज्ञाचार्यं सततं अविच्छेदेन अनिमिषं निमेषरहितं यथा भवति तथा अतिप्रीत्यासक्तिपूर्वकं इति भावः। सन्दृश्य दृष्ट्वा सानन्दचित्ताः सानन्दं चित्तं येषां ते तथोक्तास्सन्तः गतं अतिक्रान्तं समयमपि न संविन्दते स्म न ज्ञातवन्तः । ‘विद ज्ञाने’ इत्यस्मात् लट् आत्मनेपदम् । ‘समोगमृच्छिप्रच्छी’ इति आत्मनेपदं संवित्ते संविदाते संविन्दते,सविद्रते वा’ ।। ४५ ।।",
  "14046": "उदयमिति ।। भानुः सूर्यः अस्तं अदर्शनं यंश्च गच्छन्नपि उदयं इतः प्राप्त इव स्फुटं स्पष्टं बभासे शुशुभे ‘भासृ दीप्तौ’ इत्यतो लिट् आत्मनेपदम् । कथंभूतः अकलुषरूपः न विद्यते कलुषं अस्वच्छं रूपं स्वरूपं यस्य स तथोक्तः ‘कलुषोऽनच्छ आविलः’ इत्यमरः स्वच्छरूप इत्यर्थः । अत एव दर्शनीयः सायंकाले सुखेन द्रष्टुं शक्यः अनुरागी अनुरागः सन्ध्याकालीनरक्तिमा अस्यास्तीति अनुरागी लोहितकान्तिः इत्यर्थः । सूर्यः उदयकाले यथा निर्मलाकारः सुखेन द्रष्टुं शक्यश्च लोहितकान्तिश्च तथैव अस्तमान-कालेऽपि तादृशगुणवान् अभूत् इत्यर्थः । यथा प्रसन्नरूपः दर्शनीयः अनुरागी स्वकीयेषु स्नेहवान् कश्चित् पुरुषः अस्तं अदर्शनं विपदं इत्यर्थः । यंश्च प्राप्नुवन्नपि उदयं संपदं इत इव प्राप्त इव शोभते न तु तत्र सङ्कोचविकासौ दर्शयति तद्वत् सूर्यः उदयास्तमययोः एकप्रकार एव सन् शुशुभे इति भावः । तथा हि शुचि निर्मलं हरिपदं हरेः विष्णोः पदं चरणं आश्रितानां स्वप्रकाशोन्नतानां स्वप्रकाशेन स्वरूपप्रकाशेन उन्नतानां उत्कृष्टानां सतां पुरुषाणां,आपत्संपदोः आपच्च संपच्च आपत्संपदौ तयोः आपत्काले सम्पत्काले च विशेषः सङ्कोचविकासलक्षणविकारः न हि भवति । यथा श्रीहरिचरणमाश्रितानां सतां आपत्संपदोः विशेषाभावः तथा विष्णुपदं आकाशं आश्रितस्य प्रकाशोन्नतस्य भानोरपि उदयास्तमययोः विशेषाभाव इति भावः ।। ४६ ।।",
  "14047": "मरकतेति ।। भूतधात्रीपुरन्ध््य्राः भूतधात्री पृथिव्येव पुरन्ध्री योषित् तस्याः ‘भूतधात्री रत्नगर्भा विपुला सागराम्बरा’ इत्यमरः । मरकतमणिवर्णे मरकतमणेः इन्द्रनीलमणेः वर्ण इव वर्णः नीलकान्तिः यस्य तथोक्तः तस्मिन् ‘गारुत्मकं मरकतम-श्मगर्भो हरिन्मणिः’ इत्यमरः । लसति शोभमाने जलधिवाससि जलधिः समुद्र एव वासो वस्त्रं तस्मिन् क्षणार्धं क्षणस्य अर्धं अर्धक्षणपर्यन्तं अर्धलीनः अर्धं यथा स्यात् तथा लीनः निमग्नः । अरुणतरणिबिम्बच्छद्मना अरुणः लोहितः तरणिः सूर्यः तस्य बिम्बं मण्डलं तस्य छद्मना व्याजेन कपिशकरकलापोल्लासी कपिशाः लोहिताश्च ते कराः रश्मयश्च कपि-शकराः तेषां कलापैः समूहैः उल्लासी भ्राजिष्णुः पद्मरागः तन्नामकमणिः प्रेक्षणीयः दर्शनीयः अभूत् ‘कलापो भूषणे बर्हे तूणीरे संहतेऽपि च’ इत्यमरः । कस्याश्चित् योषितः नितम्बसंवीतनीलवस्त्रे अर्धं गूढः अर्धं दृश्यमानः पद्मरागः यथा दर्शनीयो भवति एवं पृथिव्याख्ययोषितः समुद्रस्य नीलवर्णत्वात् समुद्राख्यनीलवसने निमग्नः अर्धं दृश्यः लोहित-सूर्यमण्डलः प्रेक्षणीयोऽभूत् इति भावः । अनेन सूर्यास्तमयो जात इत्युक्तं भवति ।। ४७ ।।",
  "14048": "अवनीति ।। अतनुमनाः अतनु अनल्पं मनो यस्य सः अतनुमनाः । सः पूर्णप्रज्ञाचार्यः । सत्समाधौ संश्चासौ समाधिश्च शोभनसमाधिः तस्मिन् समाधिसमये इत्यर्थः । अवनिवनवनध्रुग्वायुखाहम्महत्सु अवनिः भूमिः वनं जलं ‘वनं कानननीरयोः’ इति विश्वः,वनध्रुक् वनाय अरण्याय द्रुह्यति कुप्यते इति वनध्रुक् वनदाहकोऽग्निरित्यर्थः वायुः भूतवायुः खं आकाशं ‘खं आकाशं प्रकीर्तितम्’ इति एकाक्षररत्नमाला अहं अहङ्काराख्यं तत्त्वं महत् महत्तत्वम् । अवनिश्च वनं च वनध्रुक् च वायुश्च खं च अहं च महच्च अवनिवनवनध्रुग्वायुखाहम्महन्ति तेषु । तथा प्रकृतिगुणसमेता-व्याकृताकाशे प्रकृतेः जडप्रकृतेः ‘प्रकृतिः पञ्चभूतेषु स्वभावे मूलकारणे’ इति वैजयन्ती गुणाः सत्वरजस्तमाख्याः त्रयो गुणाः तैः समेतश्चासौ अव्याकृताकाशश्च तस्मिन् ततं व्याप्तं एकं स्थानभेदात् भेदरहितं प्रधानं वा । असुरसुरनरेभ्यः असुराश्च सुराश्च नराश्च तेभ्यः उपलक्षणमेतत् चेतनाचेतनेभ्यः अन्यं अत्यन्तभिन्नं सद्गुणं सन्तो निर्दोषा गुणाः ज्ञानानन्दादयः यस्य सः सद्गुणः तं नाथं सर्वस्वामिनं एवंभूतं भगवन्तं अचिन्तयत् ध्यातवान् । ‘चिति स्मृत्यां’ इति धातोः लङ् परस्मैपदम्’ । सायंकालीनमन्त्रजपादि चकार इति भावः ।। ४८ ।।",
  "14049": "व्यदधतेति ।। परिदृष्टज्योतिषः परिदृष्टानि ज्योतींषि सूर्यकिरणाः यैः ते परिदृष्टज्योतिषः । अवनिदेवाः भूदेवाः ब्राह्मणाः ज्योतिषः नक्षत्रसमुदायस्य आवलोकात् अवलोकः दर्शनं आवलोकात् दर्शनपर्यन्तं सान्ध्यं सन्ध्याकाले कर्तव्यमपि नियमं नित्यकर्म ‘नियमस्तु स यत्कर्म नित्यमागन्तुसाधनं’ इत्यमरः । साधु सम्यक् व्यदधत चक्रुः । ‘वि पूर्वात् डु धाञ् धारणपोषणयोः’ इति धातोः लङ् आत्मनेपदं व्यधत्त व्यदधाताम् व्यदधत । सूर्यास्तमानात्पूर्वमारभ्य नक्षत्रदर्शनपर्यन्तं सान्ध्यं कर्म अकुर्वन् इति भावः । कथंभूताः विहितं ‘पूर्वां सन्ध्यां जपंस्तिष्ठेत्सावित्रीमर्कदर्शनात् । उत्तरान्तु समासीनः सम्यगृक्षविभावनात्’ इति स्मृत्यादिविहितं सदाचारं अनुसरन्तः अनुवर्तमानाः । पुनः कथंभूताः धर्मशास्त्रप्रवीणाः धर्मशास्त्रे धर्मशास्त्रविचारे चतुराः । किं कुर्वन्तः सन्तः सवितरि सूर्ये त्रिलोक्याः त्रयाणां लोकानां समाहारः त्रिलोकी तस्याः सवितारं स्रष्टारं हरिं चिन्तयन्तः ध्येयस्सदा सवितृमण्डलमध्यवर्तीत्यादिगुणवत्तया ध्यायन्तः सन्तः ।। ४९ ।।",
  "14050": "विविदुरिति ।। अग्न्याहिताः आहितः अग्निः यैः ते अग्न्याहिताः ‘वाहिताग्न्यादिषु’ इति सूत्रात् पूर्वनिपातः । अस्य अग्निहोत्राख्यकर्मणः कलाभेदतः कलानां अवान्तरविभागानां भेदतः,उक्ताः अभिमानित्वेन श्रुतौ उदिताः । हरहरिहयपूर्वान्त्याः हरः रुद्रश्च हरिहयः इन्द्रश्च हरहरिहयौ पूर्वः आदिमश्च अन्त्यः अन्तिमश्च पूर्वान्त्यौ हरहरिहयौ पूर्वान्त्यौ यासां ताः तथोक्ताः षोडशदेवतानां मध्ये रुद्रः पूर्वः इन्द्रः अन्त्यः इत्यर्थः ‘हरः स्मरहरो भर्गः’ इत्यमरः ‘जम्भभेदी हरिहयः स्वाराण्नमुचिसूदनः’ इत्यमरः । षोडश देवताः अतितरां सम्यक् विविदुः ज्ञातवन्तः ‘विद ज्ञाने’ इत्यस्मात् लिट् परस्मैपदम् विवेद विविदतुः विविदुः । ते ब्राह्मणाः उचितं स्वेषां योग्यं अपूर्वं सर्वेषां असाधारणं अग्निहोत्रं कर्म व्यधुः चक्रुः । ‘डु धाञ् धारणपोषणयोः’ लुङ् परस्मैपदं अधात् अधाताम् अधुः । किं कुर्वन्तः सुहुतं अग्नौ प्रक्षिप्तं हविः अतिसृजन्तः त्यजन्तः अग्नौ हविः स्वाहेति हुत्वा ‘अग्नये इदं न मम’ इत्युक्तिं कुर्वन्तः इत्यर्थः । अग्निहोत्रस्य फलमाह ।। येनेति ।। येन अग्निहोत्रेण गायत्रलोकः गायत्रस्य गायत्रनामकस्य हरेः लोकः भवतीति शेषः तादृशं अग्निहोत्रं व्यधुः इति सम्बन्धः । गायते त्रायते च इति व्युत्पत्या गानत्राणकर्तृत्वेन भगवतः गायत्र-शब्दवाच्यत्वं ज्ञेयं अग्निहोत्रस्य भगवदर्पणबुद्ध्या कृतस्य ज्ञानद्वारा मोक्षहेतुत्वात् इति भावः । षोडशदेवताप्रतिपादकश्रुतिः उदाह्रियते ‘रौद्रं गवि सद्वायव्यमुपावसृष्टमाश्विनं दुह्यमानं सौम्यं दुग्धं वारुणमधिश्रितं पौष्णं समुदयन्तं मारुतं विष्यन्दमानं वैश्वदेवं बिन्दुमन्मैत्रं शरो गृहीतं द्यावापृथिवी यमुद्वासितं सावित्रं प्रक्रान्तं वैष्णवं ह्रियमाणं बार्हस्पत्यमुपसन्नमग्नेः पूर्वाहुतिः प्रजापतेरुत्तरैन्द्राहुतम् इति’ ।। ५० ।।",
  "14051": "विधुरिति ।। तदा पूर्णचन्द्रः उदैत् उदयं अगात् ‘उत्पूर्वात् इण् गतौ’ इति धातोः लङ् परस्मैपदं ऐत् ऐताम् आयन् । कथंभूतः खेचरीभिः खे आकाशे चरन्तीति खेचर्यः ताभिः । सुरललनाभिः सुराणां देवानां ललनाभिः स्त्रीभिः’ प्रमदा मानिनी कान्ता ललना च नितम्बिनी’ इत्यमरः । लालितः आदृतः,कथं,अयं विधुः चन्द्रः यदि अकलङ्कः नैल्याख्यदोषरहितः स्यात् ‘कलङ्कोऽङ्कापवादयोः’ इत्यमरः । तर्हि निजसहजायाः निजा स्वकीया च सा सहजा च निजसहजा तस्याः निजस्वसुः रमायाः सुन्दरास्येन्दुकल्पः सुन्दरं च तत् आस्यं मुखं च सुन्दरास्यं सुन्दरास्यमेव इन्दुः चन्द्रः तस्य कल्पः सदृशः अवश्यं नियमेन स्यान्ननु भवेत् खलु तथापि समधिकमधुरिम्णा समधिक-श्चासौ मधुरिमा च समधिकमधुरिमा तेन अत्युत्तमसौन्दर्येण इत्यर्थः युक्त एव इति लालितः आदृतः इत्यर्थः सकलङ्कत्वात् अकलङ्करमावदनसाम्याभावेऽपि एतादृशमाधुर्यस्य अन्यत्रा-भावात् नान्यसमानः किंतु अन्यापेक्षया अधिकसुन्दर एवेति लालितः इति भावः ।। ५१ ।।",
  "14052": "इनेति ।। इह रात्रौ सचक्रैः चक्रवाकपक्षिभिः सहितानि सचक्राणि तैः ‘कोकश्चक्रश्चक्रवाकः’ इत्यमरः । पद्मैः कमलैः असह्यं सोढुमशक्यं इनविरहं सूर्यस्य वियोगं प्राप्य ‘इनः सूर्ये नृपे पत्यौ’ इति विश्वः । राज्ञः चन्द्रस्य ‘राजा प्रभौ नृपे चन्द्रे’ इति विश्वः पादसङ्गेन पादानां रश्मीनां सङ्गेन सम्बन्धेन ‘पाद रश्म्यंघ्रितुर्यंशाः’ इत्यमरः चिरं बहुकालं रात्र्यवसानपर्यन्तं इत्यर्थः । परितप्तं दुःखितं पूर्वतप्तैरपि पूर्वं दिवा सूर्यकिरणैः तप्तैः दुःखितैः मृदुकुमुदचकोरैः मृदुभिः कोमलैः कुमुदैः नीलोत्पलैः चकोरैः चकोराख्यपक्षिभिश्च सुतुष्टं सुष्ठु सन्तोषः प्राप्तः । तथा हि दैवं विधिः कमपि पदार्थं सकलहृद्यं सकलानां चेतनानां हृद्यं मनोहरं नैव कल्पयेत् न कुर्यात् । निर्दोषो न कश्चिदपि भवतीति एतत् चित्रं न हि इति भावः ।। ५२ ।।",
  "14053": "अन्त्यकुलकमेतत् । भगवान् षड्गुणसम्पन्नः सः परिपूर्णसंवित् पूर्णप्रज्ञाचार्यः अर्थान्तरम् कृष्णाख्यवस्तुविशेषं प्रकटीचकार सच्छास्त्रव्याख्यानेन तत्स्वरूपं स्पष्टं चकार । चन्द्रस्तु चन्द्रोऽपि स्वोदयेन अर्थान्तरं,आकाशाख्यं वस्तु प्रकाशयामास इति तृतीयश्लोकेन योजना । कथंभूतं कृष्णाख्यं अर्थान्तरं- दलितेन्द्रनीलमणिनीलविभ्रमं दलितः विस्फुटितश्चासौ इन्द्रनीलमणिश्च दलितेन्द्रनीलमणिः तद्वत् नीलः विभ्रमः कान्तिः यस्य तत् तथोक्तं आकाशाख्यमपि नीलरूपमेव । पुनः कथंभूतं नवकुन्दकुड्मल-सितद्विजावलि कुन्दस्य कुन्दपुष्पस्य कुड्मलाः मुकुलाः ‘कुड्मलो मुकलोऽस्त्रियां’ इत्यमरः नवाः नूतनाश्च ते कुन्दकुड्मलाश्च नवकुन्दकुड्मलवत् सिताः शुभ्राः द्विजानां दन्तानां आवलिः पङ्क्तिः यस्य तत् तथोक्तं ‘दन्तविप्राण्डजा द्विजाः’ इत्यमरः । आकाशन्तु नवकुन्दकुङ्मलवत् सितानां द्विजानां नक्षत्राणां आवलिः ‘यस्मिन् तत् तथोक्तम् । पुनः कथंभूतं स्मितया विकसितया नगोत्तमशिरस्सुजातया नगानां वृक्षाणां उत्तमाः नगोत्तमाः पारिजातादयः तेषां शिरोभिः अग्रभागोत्पन्नपुष्पैः इत्यर्थः । सु सम्यक् जातया उत्पन्नया ‘अगो नगश्च भुजगे भानौ भूधर भूरुहौ’ इति भास्करः । सुरभिताशया सुरभिताः परिमलिताः आशाः दिशः यया सा तथोक्ता तया ‘आशा तृष्णादिशोः प्रोक्ता’ इति विश्वः । वनमालया वैजयन्त्याख्यया मालया अन्वितं भूषितं ‘आपादलम्बिनी माला वनमालाभिधीयते’ इत्युक्तलक्षणा वनमाला ज्ञेया । आकाशं तु स्मितया विकसितकु-सुमयुक्तया नगोत्तमशिरस्सु जातया इति पदद्वयम् । नगोत्तमानां पर्वतोत्तमानां शिरस्सु उपरिप्रदेशेषु जातया सुरभिताशया सुरभिताः आशाः दिशः दिगन्ताः यया सा तथोक्ता तया । वनमालया वनानां काननानां मालया समूहेन अन्वितं ‘माला च उन्नतभूमाला\nपङ्क्तौ पुष्पादिदामनि’ इति भास्करः । मञ्जुभाषिणीवृत्तं ‘सजसाजगौ च यदि मञ्जुभाषिणी’ ।। ५३ ।।",
  "14054": "पुनः कथंभूतं कृष्णाख्यं अर्थान्तरम् ।। मृदुगामिविमानसम्पदः मान एव अभिमान एव सम्पत् मानसम्पत् विगता मानसम्पत् याभ्यः ताः विमानसम्पदः नष्टलज्जाः इत्यर्थः । मृदुगामिन्यः मन्दं गच्छन्त्यश्च ताः विमानसम्पदश्चेति तथोक्ताः । सुस्मितगोपसुन्दरीः शोभनं स्मितं मन्दहासः यासां ताः सुस्मिताः गोपानां गोपालकानां सुन्दर्यः रमण्यः सुस्मिताश्च ताः गोपसुन्दर्यश्च ताः ‘सुन्दरी रमणी रामा’ इत्यमरः । रमयत् क्रीडयत् । आकाशं तु मृदुगामिविमानसम्पदः आकाशे मृदु शनैः गामिनां विमानानां सम्पत् यासां ताः सुस्मितगोपसुन्दरीः गां स्वर्गं पान्तीति गोपाः देवाः तेषां सुन्दर्यः सुस्मिताश्च ताः गोपसुन्दर्यश्च ताः ‘गौर्नाके वृषभे चन्द्रे’ इति रत्नमाला । रमयत् देवाङ्गनाः विमानारूढाः सत्यः आकाशे क्रीडन्तीति अर्थः । पुनः कथंभूतं,परितापविहीनं परितापेन सन्तापेन विहीनं,आकाशं तु जडत्वात् परितापविहीनम् । उज्ज्वलं स्वच्छं निर्दोषं इति यावत् । आकाशं तु मेघरहितत्वात् उज्ज्वलम् । सुततं सु शोभनं ततं वीणादिवाद्यं यस्य तत् सुततं गोपाङ्गनाभिस्सह वीणादिनानाविधवाद्यैः विहारं कुर्वत् इति भावः ‘ततं वीणादिकं वाद्यं’ इत्यमरः । आकाशं तु सुततं सम्यक् ततं व्याप्तम् । सूक्ष्मतराम्बरं अतिशयेन सूक्ष्मं अम्बरं वस्त्रं यस्य तत् सूक्ष्मतराम्बरम् । आकाशं तु सूक्ष्मतरं च तत् अम्बरं अम्बरशब्दवाच्यं च इति तथोक्तं,आकाशं तु बाह्येन्द्रियागोचरत्वात् सूक्ष्मं इत्युच्यते । वरं सर्वोत्तमम् । आकाशं तु वरं पञ्चभूतोत्तमं पञ्चभूताऽवरा च इति पृथिव्याः भूतावरत्वोक्त्या आकाशस्य भूतोत्तमत्वं सिद्धम् । सुन्दरीवृत्तम् ‘अयुजोर्यदि सौ लगौ लगौ समयोः स्भौरलगाश्च सुन्दरी’ इति वचनात् ।। ५४ ।।",
  "14055": "पुनः कथंभूतं प्रजानां जनानां मोक्षयोग्यानां गतिदं मोक्षादिगतिं ददातीति गतिदम् । आकाशन्तु प्रजानां गतिं मार्गं ददातीति गतिदं इति । किं कुर्वन् सन् गोभिः वचनैः तमांसि अज्ञानाख्यतमांसि,अपनयन् नाशयन् चन्द्रोऽपि स्वोदयेन गोभिः किरणैः तमांसि अन्धकारान् अपनयन् सन् । एवं अर्थान्तरप्रकटनं चन्द्रमध्वयोः समं तथापि कश्चन विशेषोऽस्ति । कथं पूर्णप्रज्ञाचार्यः सानन्दचिद्गुणगणं आनन्दश्च चित् ज्ञानं च आनन्दचितौ आनन्दचिद्भ्यां सहिताः सानन्दचितः ते च ते गुणाः ऐश्वर्याद्यनन्तगुणाश्च तेषां गणः समूहः यस्य तत् सानन्दचिद्गुणगणं तत् अर्थान्तरं प्रकटीचकार । चन्द्रस्तु शब्दगुणं शब्दाख्यः एक एव गुणो यस्य तत् शब्दगुणं अर्थान्तरं प्रकटीचकार । इत्ययमेव एतावानेव भेदः विशेषः मध्वचन्द्रयोः इति शेषः । अनेन रात्रौ चन्द्रोदयेन आकाशः सम्यक् प्रकाशितः तथा रात्रौ मध्वाचार्यः पूर्वोक्तविशेषणकं आनन्दज्ञानाद्यनन्तगुणं सर्वोत्तमं श्रीकृष्णाख्यं भगवन्तं भागवतादिसच्छास्त्रादिप्रवचनेन शिष्येभ्यः प्रकाशयामास इति भावः । वसन्ततिलकावृत्तं ‘उक्ता वसन्ततिलका तभजा जगौ गः’ इति तल्लक्षणात् ।। ५५ ।।\nइति श्रीमध्वविजयटीकायां श्रीमच्छलारिनरसिंहाचार्याणां शिष्येण विरचितायां मन्दोपकारिण्यां चतुर्दशः सर्गः ।। १४ ।।\n",
  "15001": "भूयोबोध इति ।। ततः विष्णुमङ्गलदेवालये कतिपयदिवसवा-सानन्तरम् । भूयोबोधः भूयान् पूर्णः बोधो यस्य स मध्वाचार्यः । तत्र ग्रामे ग्रामीणसामान्ये ग्रामस्थानां सर्वेषामपि साधारणे अमरालये विष्णुमङ्गलादन्यस्मिन् देवालये वसन् भूयः अद्भुतं भाष्यं आत्मप्रणीतं श्रीब्रह्मसूत्रभाष्यं व्याचख्यौ व्याख्यातवान् । ‘ख्या प्रकथने’ लिट् परस्मैपदं चख्यौ चख्यतुः चख्युः । अस्मिन् सर्गे पथ्यावक्रं वृत्तं ‘वक्त्रं नाद्यान्नसौ स्यातामब्धेर्योऽनुष्टुभि ख्यातम् । युजोर्जेन सरिद्भर्तुः पथ्यावक्रं प्रकीर्तितम्’ ।। १ ।।",
  "15002": "परपक्षेति ।। सः श्रीमध्वाचार्यः । परपक्षरथारूढं परः स्वसिद्धान्तात् अन्यः पक्षः सिद्धान्तः स एव रथः तं आरूढः आश्रितः तं परसिद्धान्त-रथमवलम्ब्य वर्तमानं इत्यर्थः । खरतर्कमहायुधं खराः तीक्ष्णाः तर्काः युक्तयः एव महन्ति आयुधानि यस्य सः तं ‘तिग्मं तीक्ष्णं खरं तद्वत्’ इत्यमरः । त्रिविक्रमार्यं त्रिविक्रम-पण्डिताचार्यं अग्रतः पुरतः अपश्यत् दृष्टवान् । कमिव प्रतिवीरमिव प्रतियोद्धारमिव । ‘दृशिर् प्रेक्षणे’ इति धातोः लङ् परस्मैपदम्’ । स्वसिद्धान्तं समर्थ्य परसिद्धान्तं निराकुर्वन् श्रीमध्वाचार्यः स्वपक्षविरुद्धपरपक्षमवलम्ब्य आगतं अतितर्ककर्कशं त्रिविक्रमार्यं अभिमुखतः स्थितं अपश्यत् । यथा कश्चित् योद्धा रथारूढं नानानिशितायुधधरं प्रतिवीरं अग्रतः पश्येत् तद्वत् इति भावः ।। २ ।।",
  "15003": "तदेति ।। तदा त्रिविक्रमाचार्ये श्रुण्वति सति वृत्ता वर्तमाना ‘कर्तरि क्तः’ दिव्या अद्भुतरूपा उपन्यासभारती उपन्यासः वाङ्मुखं ‘उपन्यासस्तु वाङ्मुखं’ इत्यमरः,उपन्यासरूपा भारती वाक् ‘ब्राह्मी तु भारती भाषा गीर्वाग्वाणी सरस्वती’ इत्यमरः । तदाननाम्भोजात् तस्य श्रीमध्वाचार्यस्य आननं आस्यमेव अम्भोजं तस्मात् निर्ययौ निर्गता । सेना गजाश्वरथपत्तिसमुदायरूपा ‘हस्त्यश्वरथपादातं सेनाङ्गं स्याच्चतुष्टयं’ इत्यमरः । शिबिरादिव निवेशादिव ‘निवेशः शिबिरं पण्डे’ इत्यमरः । कीदृशी भारती सेनाग्रहा इने सर्वस्वामिनि हरौ आग्रहेण सहिता सर्वजगत्सृष्ट्यादिकारणस्य हरेः तत्स्वामित्वसमर्थनपरा इत्यर्थः । सेनापि सेनाग्रहा इने स्वामिनि राज्ञि तज्जयादौ आग्रहसहिता इत्यर्थः । ‘इनः स्वामिनि सूर्ये च’ इत्यभिधानम् । आदिकुलकमेतत् ।। ३ ।।",
  "15004": "नेति ।। पुनः कथंभूता नात्यत्वरा त्वरया वेगेन रहिता अत्वरा अत्यन्तं अत्वरा सा न भवतीति नात्यत्वरा,अतिशनैः नेत्यर्थः । नातिरया अत्यन्तं रयो वेगो यस्याः सा अतिरया सा न भवतीति अतिरया,अतिद्रुतोच्चारणतया च नेत्यर्थः । ‘रंहस्तरसी तु रयः स्यदः’ इत्यमरः । नस्खलन्ती शब्दतोऽर्थतश्च स्खलनरहिता । निरन्तरा निर्गतं अन्तरं विच्छेदो यस्याः सा । दवीयोभिः दूरवर्तिभिः ‘स्थूलदूरयुवह्रस्व-क्षिप्रक्षुद्राणां यणादिपरं पूर्वस्य च गुण’ इति सूत्रेण दूरशब्दादीयसुन् प्रत्ययः । अना-नावयवा नानाविधाश्च ते अवयवाश्च न विद्यन्ते नानावयवाः यस्याः सा,स्वरवर्ण-पदादिरूपनानावयवरहिता इत्यर्थः । इत्येव प्रतर्किता ऊहिता । शिबिरात् निर्गता सेनापि उक्तगुणविशिष्टा । सापि दवीयोभिः अनानावयवेत्येव गजतुरगादिनानास्वपरिकरवत्यपि तद्रहितेत्येव प्रतर्किता दूरस्थपुरुषैः सेनाप्रवाहमात्रं दृश्यते न तु तद्विशेषोऽपीति भावः ।।४।।",
  "15005": "सूत्रेति ।। पुनः कथंभूता सूत्रस्यन्दनवृन्दाढ्या ब्रह्मसूत्राण्येव स्यन्दनानि रथाः तेषां वृन्देन समूहेन आढ्या सम्पन्ना ‘शताङ्गः स्यन्दनो रथः’ इत्यमरः । दुर्वारश्रुतिवारणा दुर्वाराः अपौरुषेयत्वेन प्रबलत्वात् निवारयितुं अशक्याः श्रुतय एव वारणाः गजाः यस्यां सा तथोक्ता । सूपपत्तिमहापत्तिः सुष्ठु उपपत्तयः युक्तय एव महत्यः बह्व्यः पत्तयः पदातयः यस्यां सा तथोक्ता ‘पदातिपत्तिपतगः’ इत्यमरः । विचित्र-स्मृतिसप्तिका विचित्राः विवक्षितार्थसमर्थनपरत्वेन नानाविधाः स्मृतयः पौरुषेयग्रन्था एव सप्तयो हयाः यस्यां सा तथोक्ता ‘हयसैन्धवसप्तयः’ इत्यमरः । सेना तु हस्त्यश्वरथ-पदातिरूपचतुरङ्गिणी प्रसिद्धैव ।। ५ ।।",
  "15006": "वर्धितेति ।। पुनः कथंभूता वर्धितोर्मिहरिप्रेष्ठा वर्धिताः छेदिताः ऊर्मयः वृद्धिह्रासादिषड्विकाराः यस्य,स चासौ हरिश्च तस्य प्रेष्ठा अतिप्रिया ‘वर्धनं छेदने द्वयोः’ इति हलायुधः । सुपयोधरसुस्वना सुपयोधरस्य सुमेघस्य गम्भीरतया शोभनस्वन इव सुस्वनो यस्याः सा तथोक्ता ‘ध्वनिध्वानरवस्वनाः’ इत्यमरः । सवितानप्रकाशार्था वितानेन विस्तारेण सहितं यथा भवति तथा प्रकाशे प्रकाशने अर्थः अभिप्रायः यस्याः सा तथोक्ता,विस्तारेण प्रमेयोपपादने तात्पर्यवती इत्यर्थः । का इव अपरा अन्या सागरी सागरस्य क्षीरसमुद्रस्य इयं सागरी क्षीरसमुद्राज्जाता श्रीरिव रमेव ‘क्षीरोदतनया रमा’ इत्यमरः । सापि वर्धितोर्मिहरिप्रेष्ठा उक्त एवार्थः । सुपयोधरसुस्वना सुपयोधरा सुस्तना । च सासुस्वना च सवितानप्रकाशार्था सवितानः विस्तारसहितः प्रकाशः अर्थो यस्याः सा । अत्र अर्थशब्देन धनादिकं उच्यते यद्वा । अपरा सागरी सगराख्यराज्ञः सम्बन्धिनी श्रीरिव सेनाख्यश्रीरिव सा च वर्धितोर्मिहरिप्रेष्ठा अश्वारूढैः पुरुषैः वर्धिता अभिवर्धिता ऊर्मिः गतिविशेषो येषां ते च ते हरयः अश्वाश्च तेषां प्रेष्ठा । सुपयोधरसुस्वना उक्त एवार्थः । सवितानप्रकाशार्था सवितानं सविस्तारं यथा भवति तथा प्रकाशेन प्रादुर्भावेन अर्थः शत्रुभीषणाख्यं प्रयोजनं यस्याः । यद्वा अपरा सागरी सगरापत्यसम्बन्धिनी श्रीरिव सेनाख्यश्रीरिव । सापि वर्धितोर्म्याख्यगतिविशेषवत् मेध्याश्वस्य प्रेष्ठा । सुपयोधरसुस्वना उक्तोऽर्थः । वितानस्य यज्ञस्य प्रकाशः प्रकाशनं स एवार्थः प्रयोजनं तेन सहिता ‘क्रतुविस्तारयोरस्त्री वितानं त्रिषु तुच्छके’ इत्यमरः पुनः का इव अपरा सागरी सागरस्य समुद्रस्य सम्बन्धिनी श्रीरिव कान्तिरिव । सापि वर्धितोर्मिहरिप्रेष्ठा वर्धिता अभिवर्धिताः ऊर्मयः तरङ्गाः येन स चासौ हरिः चन्द्रश्च तस्य प्रेष्ठा चन्द्रोदयेन समुद्रतरङ्गा अभिवर्धन्ते हि ‘भङ्गस्तरङ्ग ऊर्मिर्वा’ इत्यमरः । सुपयोधरसुस्वना पूर्व एवार्थः । सवितानप्रकाशार्था सविस्तरः प्रकाशः कान्तिः येषां ते च ते अर्थाः रत्नाख्यवस्तूनि यस्याः सा तथोक्ता ‘अर्थोऽभिधेयरैवस्तु प्रयोजननिवृत्तिषु’ इत्यमरः ।। ६ ।।",
  "15007": "पद्मेशेति ।। पुनः कथंभूता व्याख्यानभारती पद्मेशपदपद्मश्रित् पद्मायाः लक्ष्म्याः ईशः पतिः ‘लक्ष्मीः पद्मालया पद्मा’ इत्यमरः,तस्य हरेः पदपद्मं पादारविन्दं श्रित् आश्रिता विष्णूत्कर्षप्रतिपादिका इति भावः । पद्मजन्मनः पद्मात् कमलात् जन्म उत्पत्तिः यस्य तस्य चतुर्मुखस्य कृत्याङ्गं कृत्यस्य व्यापारस्य अङ्गं उपायभूता ब्रह्मपदप्राप्त्यनन्तरं ब्रह्मव्यापारं कर्तुं साधनभूतेत्यर्थः । अनेन एतत् शास्त्रव्याख्यानं ब्रह्मपदयोग्यस्य तत्पदप्राप्तेरपि हेतुः भवतीति उक्तं भवति । ईशेन रुद्रेण ‘शंभुरीशः पशुपतिः’ इत्यमरः,शिरसा लालिता भक्तिवशात् शिरसि बद्धाञ्जलिना रुद्रेण आदृता इति भावः । अशेषपावनी अशेषान् श्रीभाष्यश्रोतृजनान् पावयति पवित्रीकरोतीति । अशेषपावनी का इव गङ्गेव मन्दाकिनीव । गङ्गा च पद्मेशपदपद्मश्रित् विष्णुपादमाश्रिता पद्मजन्मनःकृत्याङ्गं श्रीहरिचरणप्रक्षालनात्मकव्यापाराङ्गभूता,ईशेन शिरसा लालिता शिवेन शिरसा धृता अशेषपावनी अशेषान् दर्शनादिना पावयतीति तथोक्ता ।। ७ ।।",
  "15008": "किं तदुपन्यासवाक्यप्रतिपाद्यमित्यपेक्षायामाह ।। नारायण इति ।। विश्वज्ञः विश्वं सर्वं जानातीति विश्वज्ञः पूर्णप्रज्ञः । नारायणः अनन्तगुणः न विद्यते अन्तः कालतः गुणतः देशतः सङ्ख्यातश्च परिच्छेदः येषां तादृशाः गुणाः ज्ञानशक्ति-बलैश्वर्यवीर्यतेजःप्रभृतयः शुभधर्माः यस्य सः अनन्तगुणः । ब्रह्माख्यः ब्रह्मेति आख्या नाम यस्य स तथोक्तः परिपूर्णत्वात् मुख्यतः ब्रह्माख्य इति । वेदवेदितः वेदैः वेदितः मुख्यतः प्रतिपादितः न तु अनुमानादिना इति वा । विश्वकर्ता विश्वस्य जगतः कर्ता सृष्ट्यादिकर्ता । इति एवं प्रकारेण श्रुत्या वेदेन युक्त्यापि अनुमानेन च असीषधत् साधयामास ‘साध संसिद्धौ इत्यतो णिजन्ताल्लुङ् परस्मैपदम्’ । अनन्तगुणत्वं च ‘परोमात्रया तन्वा वृधानः विष्णोर्नुकं वीर्याणि प्रवोचं’ ‘सत्यं ज्ञानं अनन्तं ब्रह्म’ इत्यादिभिः । ब्रह्माख्यत्वञ्च ‘सर्वेषु भूतेषु एतमेव ब्रह्मेत्याचक्षते’ ‘एष पंथा एतत् कर्म एतत् ब्रह्मा’ इति ‘एष उ एव’ ‘ब्रह्म एष’ इत्यादिभिः । वेदवेदित्वञ्च ‘तावा एताः सर्वा ऋचः स एव सर्ववेद्यः’ इत्यादिभिः । विश्वकर्तृत्वञ्च ‘यो नः पिता जनिता यो विधाता’ ‘न तं विदाथ य इमा जजान’ ‘आत्मा वा इदमेक एव अग्र आसीत्’ इत्यादिभिः असीषधत् ।। ८ ।।",
  "15009": "अथ प्रधानमपराधीनं इत्यारभ्य विष्णुः मोक्षादिदाता इति एतदन्तःप्रबन्धः नारायणोऽनन्तगुणः इति अस्यार्थस्य प्रतिपादकः । तथा हि यदुक्तं नारायणस्य अनन्तगुणत्वादिकं श्रुत्या युक्त्यापि असीषधदिति तत्र नारायणस्य अखिलकर्तृत्वादेः प्रत्यर्थिभूतं निरीश्वरसाङ्ख्यमतं अनूद्य दूषयति- प्रधानमित्यादिना ।। यत् यस्मात् कारणात् प्रधानं प्रधानाख्यं तत्त्वं परिणामि परिणामः विकारः अस्यास्तीति परिणामि विकारि तस्मात् अपराधीनकारणं स्वतन्त्रकारणं किमिव पयोवत् क्षीरमिव ‘पयः पानीयदुग्धयोः’ इति भास्करः । ‘परिणामो विकारः स्यात् समे विकृतिविक्रिये’ इत्यमरः । अयमत्रानुमानप्रयोगप्रकारः - ‘प्रधानं स्वतन्त्रकारणं भवितुमर्हति कुतः परिणामित्वात् यत्परिणामि तत् स्वतन्त्रकारणं पयोवत्’ इति । अत्र कारणत्वमात्रसाधने कुलालादौ सिद्धसाधनता स्यात्,अतः स्वतन्त्रमिति विशेषणम् । यथा क्षीरं अनन्याधीनमेव विकृत्या दधिभावं लभते तथा स्वतन्त्रमेव प्रधानं जगदाकारेण परिणमते इति भावः ‘इति चेत् तर्हि निदर्शने दृष्टान्ते साध्यवैकल्यं साध्यस्य वैकल्यं राहित्यं स्यात् । अत्र प्रधानं पक्षः स्वतन्त्रकारणत्वं साध्यं परिणामित्वं हेतुः । दृष्टान्ते स्वतन्त्रकारणत्वरूपं साध्यं नास्ति । ‘एतेन ह वाव पयोमण्डं भवति’ ‘न ऋते त्वत्क्रियते किञ्चनारे’ ‘द्रव्यं कर्म च कालश्च’ इत्यादिना क्षीरदधिभावस्य विष्ण्वधीनत्वाङ्गीकारात् । एवं दृष्टान्तस्य साध्यवैकल्या-ख्यदोषापत्तिः इति भावः ।। ९ ।।",
  "15010": "एवं परिणामित्वानुमानस्य दृष्टान्ते साध्यवैकल्योक्त्या परपक्षे दूषितेऽपि साधकप्रमाणोपन्यासेन विना स्वसिद्धान्तप्रतिष्ठायाः दुर्लभत्वात् तदुपन्यासः कर्तव्यः,सत्यप्यागमेऽनुमानेन प्रत्यवतिष्ठमानं परं प्रति तदुपन्यासः एवोचितः इति अनुमानमेव उपन्यस्यति- विवादेत्यादिना ।। विवादाध्यासिता चेतनाधीना वा जडाधीना वा इति विप्रतिपत्तिं अध्यासिता आरूढा विमतिविषयेति यावत्,सृष्टिः जगत्सृष्टिः चेतनेच्छानुसारिणी चेतनस्य इच्छायाः अनुसारिणी सृष्टित्वात् पटसृष्टिर्वा पटस्य सृष्टिवत् ‘इव यद्वा यथा शब्दाः उपमानार्थवाचकाः’ इति दण्डी । इति एवं व्याप्त्यादिमती अनुमा अनुमानं पक्षसाधिका पक्षस्य अस्मत्सिद्धान्तस्य साधिका ।। १० ।।",
  "15011": "साङ्ख्याः द्विविधाः निरीश्वराः सेश्वराः इति । तत्र निरीश्वराः केचित् केवलादेव जडात् सृष्टिमाचक्षते । केचित् चेतनाचेतनयोः अङ्गाङ्गिभावेन स्रष्ट्टत्वं आचक्षते । तत्र केवलाचेतनस्य स्रष्ट्टत्वं निराकृत्य चेतनाचेतनयोः अङ्गाङ्गिभावेन स्रष्ट्टत्वं निराकरोति यदित्यादिना ।। चेतनाचेतनयोः अङ्गाङ्गित्वादिनाम चेतनस्य अङ्गत्वं उपसर्जनत्वं अप्रधानत्त्वं अचेतनस्य अङ्गित्वं प्रधानत्वम् । यथा आम्लसंयोगात् परिणामि दध्याख्यं कार्यं उत्पादयदपि अचेतनं क्षीरं आम्लसंयोगे चेतनपुरुषव्यापारमपेक्षते । एवं सर्वकार्ये उत्पादयदपि जडं चेतनानुग्रहं अपेक्षते । एवं सति सृष्टौ जगत्सृष्टिविषये चेतनाचेतनयोः चेतनं जीवाश्च अचेतनं प्रधानं च तयोः यत् अङ्गाङ्गित्वादि अङ्गं उपसर्जनं अङ्गित्वं मुख्यत्वं तयोर्भावः अङ्गाङ्गित्वं तदेव आदि यस्य तत् अङ्गाङ्गित्वादि मन्वते अङ्गीकुर्वन्ति । ‘मनु अवबोधने इत्यतो लट् आत्मनेपदं मनुते मन्वाते मन्वते’ । तत् ईशानपेक्षायां ईशस्य ईश्वरस्य अनपेक्षायां सत्यां अपेक्षाभावे सति स्वतन्त्रेश्वरस्य अनङ्गीकारे इत्यर्थः । शोभनतां विवेकिभिः अङ्गीकारार्हतं न व्रजेत् न प्राप्नुयात् । तथा हि,चेतनाचेतनयोः अन्योन्यं संसृष्टयोः एव हि अङ्गाङ्गिभावेन कर्तृत्वं वक्तव्यम् । तयोः अन्योन्यसंसर्गाख्यं आदिकार्यं चेतनानपेक्षं,केवलं जडमेव नोत्पादयेत् केवलाचेतनस्य कार्यानुत्पादकत्वाङ्गीकारात्,अन्यथा कार्यान्तरेऽपि तत्प्रसङ्गः । एवं चेतनेऽपि अचेतनानुग्रहापेक्षायां अन्योन्याश्रयप्रसङ्गः । तस्मात् चेतनाचेतननियामकस्वतन्त्रेश्वरानङ्गी-कारे तयोः अन्योन्यप्रत्यासत्तेरेव असम्भवात् साङ्ख्यमतं अशोभनम् । अङ्गाङ्गित्वादीत्यत्र आदिशब्देन चेतनव्यतिरिक्ताचेतनं अङ्गीकुर्वतः सर्वं कार्यं पृथिव्यादिभूतचतुष्टयारब्धं इति प्रतिपादयतः चार्वाकस्य मतमपि अशोभनमेव इत्युक्तं भवति । तेनैव आदिशब्देनेश्वर-मुपगच्छतामपि सेश्वरसाङ्ख्यानां मतं अशोभनं इति वेदितव्यम् । तदङ्गीकृतेश्वरस्य सर्वकर्तृत्वसर्वज्ञत्वाद्यभावात् इति भावः । तच्च न विश्वकृत् पशुपतिरित्यादिना वक्ष्यते । ईशानपेक्षायां इत्यनेन निरीश्वरभाट्टप्राभाकरादिमतमपि अशोभनमित्युक्तं भवति ।। ११ ।।",
  "15012": "नन्वीश्वरसद्भावे प्रमाणाभावात् कथं ईश्वराङ्गीकारो युक्तः । वेदाः प्रमाणं ईश्वरसद्भावे इति चेन्न । वेदाप्रामाण्यवादिनं प्रति वेदेन ईश्वरसाधनायोगात् । नापि प्रत्यक्षं अत्र प्रमाणं,ईश्वरस्य अतीन्द्रियत्वाङ्गीकारात् । नाप्यनुमानं सर्वेश्वरान्तराभावेन दृष्टान्ताभावात् । अत एव अप्रसिद्धविशेषणत्वात् तस्मात् ईश्वरस्य अप्रामाणिकत्वाच्च कथं अनीश्वरमतं अशोभनमित्याशङ्क्य,नायं दोषः केवलव्यतिरेक्यनुमानेनैव ईश्वरसिद्धेः इत्याह- सर्वविदिति ।। सर्वं समस्तकार्यजातं सर्वविन्निर्मितं सर्वं वेत्तीति सर्ववित् तेन सर्वज्ञेन ईश्वरेण निर्मितं उत्पादितं,कादाचित्कत्वहेतुतः कदाचित् विद्यमानं कादाचित्कं तस्य भावः कादाचित्कत्वं तदेव हेतुः तस्मादिति ततः कादाचित्कत्वरूपहेतोः अभूत्वा-भावित्वादित्यर्थः । यत् यद्वस्तु एवं सर्वविन्निर्मितं न न भवति तत् एवं कादाचित्कमपि नो न भवति,यथा आत्मा जीवः । इति एवं ईश्वरानुमा अस्मत्पक्षे ईश्वरस्य साधिका अनुमा अनुमानं अस्तीति अध्याहारः ।। १२ ।।",
  "15013": "यदुक्तं वेदप्रामाण्याभावात् न तेन ईश्वरसिद्धिरिति तदभ्युपगमेन ईश्वरसिद्धौ केवलव्यतिरेक्यनुमानं प्रमाणमित्यभिधाय इदानीं वेदप्रामाण्यं अङ्गीकृत्य केवलानुमानमात्रेण अभिलषितप्रमेयसिद्ध्यङ्गीकारेऽतिप्रसङ्गः स्यात् इत्याह- बलायेति ।। वेदाः सर्वानुमानां बलाय प्राबल्याय स्युः वेदानुकूल्ये सत्येव अनुमानेन अतीन्द्रिय-धर्मादितत्तदभिलषितप्रमेयसिद्धिर्भवति नान्यथा इत्यर्थः । कुतः वेदैः अपालिताः अननुगृहीताः एताः अनुमाः कामात् तत्तद्वादिप्रतिवादिनां इच्छानुसारेण प्रवर्तन्ते । का इव भर्तृभिः स्वस्वपतिभिः अपालिताः अनियमिताः कामिन्यः स्त्रिय इव । अयं भावः स्वस्वभर्तृभिः अनियमिताः स्वैरिण्यो यथा स्वस्वाभीष्टकामिभिः प्रवर्तन्ते एवं वेदैः अननुगृहीता अनुमा अपि तत्तद्वादिनां इच्छानुसारेण प्रवर्तन्ते । तस्मात् वेदसहाय्यरहितानां अनुमानां अप्रामाण्यमिति । तच्चोक्तं ‘श्रुतिसाहाय्यरहितं अनुमानं न कुत्रचि’दिति । तस्मात् वेदप्रामाण्यं अङ्गीकर्तव्यमेव इति वैदिकेश्वरसद्भावे प्रमाणमिति भावः ।। १३ ।।",
  "15014": "भास्करादयः केचन वादिनो ब्रह्मैव जगदाकारेण परिणमते इति वर्णयन्ति । तन्मतमपाकरोति- कारणमित्यादिना ।। ब्रह्म परिणामि विकारि कारणं नो स्यात् परिणामित्वेन कारणं भवितुं नार्हति । कुतः चेतनत्वतः चेतनत्वात् । यत् वस्तु इत्थं परिणामिकारणं न भवतीति न तत् वस्तु इत्थं चेतनमिति नो न भवति क्षीरपुरस्सरं दुग्धादि यथा । इत्थमत्र प्रयोगः ‘ब्रह्म परिणामिकारणं न भवति चेतनत्वात् यत्परिणामिकारणं तदचेतनं यथा क्षीरादिकं,न तथा च इदं अचेतनं तस्मात् परिणामिकारणं न भवति’ । इति तत्र ब्रह्म कारणं न भवतीत्युक्ते ब्रह्मणः सर्वकारण-त्वाभ्युपगमविरोधः तस्मात् परिणामीति साध्यविशेषणप्रक्षेपः ।। १४ ।।",
  "15015": "यदुक्तं ब्रह्माख्यो नारायणो विश्वकर्ता इति तदयुक्तं पशुपतिगणपतिस्कन्दसूर्यादीनां एव विश्वकर्तृत्वप्रतिपादकतत्तदागमविरुद्धत्वादित्याशङ्क्य परिहरति ।। न विश्वकृदिति ।। पशुपतिः रुद्रः ‘शंभुरीशः पशुपतिः’ इत्यमरः,विश्वकृत् विश्वस्य समस्तकार्यजातस्य कृत् कर्ता न । कुतः श्रूयमाणागुणत्वतः ‘सोऽरोदीद्य-दरोदीद्रुद्रस्य रुद्रत्वं’ ‘यं कामये तं तमुग्रं कृणोमि’ इत्यादिवेदवाक्येषु श्रूयमाणाः अगुणाः गुणविरुद्धाः दोषाः दुःखित्वपारतन्त्र्यादयः यस्य सः तस्य भावः तत्वं तस्मात् इति ततः श्रूयमाणदोषत्वात् इत्यर्थः । क इव चैत्रवत् । यदा एवं पशुपतेरपि दुःखपारतन्त्र्यादि-दोषवत्वेन विश्वकर्तृत्वं दुर्घटं तदा किमुत वक्तव्यं विघ्नेशादीनां इति भावेनाह ।। किं पुनः इति ।। बालशङ्किताः बालैः अविवेकिभिः विवेकं विना बाहुल्येन आपाततः स्वप्रीत्यनुसारेण श्रुत्याद्यर्थनिश्चयं कुर्वद्भिः इत्यर्थः । ‘मूर्खेऽर्भकेऽपि बालः स्यात्’ इत्यमरः । शङ्किताः तत्तद्वादिभिः सर्वकर्तृत्वादिगुणवत्वेन समर्थिताः तथात्वं अनिश्चिताश्च इत्यर्थः । विघ्नब्रध्नाद्याः विघ्नः विनायकः ब्रध्नः सूर्यः विघ्नब्रध्नौ आद्यौ येषां ते विघ्नब्रध्नाद्याः स्कंदादयः । किं पुनः विश्वकर्तृत्वादिगुणवन्तो न भवन्तीति किं वक्तव्यं ‘भास्कराहस्कर-ब्रध्नाः’ इत्यमरः । नारायणस्य सर्वकर्तृत्वं पाशुपताद्यागमविरुद्धमिति यदुक्तं तदयुक्तम् । श्रुतिप्रसिद्धपारतन्त्र्यादिदोषवतः पशुपत्यादेः स्वातन्त्र्येण विश्वकर्तृत्वप्रतिपादकपाशुपता-द्यागमानां दोषशङ्काकलङ्करहितश्रुतिविरोधेन अप्रामाण्यादिति उक्तं भवति ।। १५ ।।",
  "15016": "यदुक्तं नारायणोऽनन्तगुण इति सुखाद्यनन्तगुणवत्वमसहमानाः वैशेषिकादयः प्रत्यवतिष्ठन्तीति भावेन तावत् तन्मतं अनुवदति- ननु इत्यादिना ।। ननु इत्याक्षेपः । ईशः सौख्याद्यनन्तगुणवत्वेन अङ्गीकृतो नारायणाख्यः सौख्यादिमान् सौख्यं सुखमेव आदि येषां ते सौख्यादयो गुणाः ते अस्य सन्तीति सौख्यादिमान् सुखाद्यनन्त-गुणविशिष्ट इत्यर्थः । न न भवति दुःखादिरहितत्वतः दुःखाज्ञानादिरहितत्वात् यः पुरुषः एवं सौख्यादिरहितः न स्यात् सः एवं दुःखादिरहितः न स्यात् यथा संसृतिमान् संसारी यथेत्यर्थः । अयमत्र प्रयोगः ‘विमतः ईश्वरः सुखादिरहितः दुःखदिरहितत्वात् यः सुखादिरहितो न भवति स दुःखादिरहितो न भवति यथा संसारी चेतनः,न च अयं सुखादिरहितः तस्मात् दुःखादिरहितो न भवति’ इति । अथवा ‘यदि ईशः सौख्यादिमान् स्यात् तर्हि दुःखादिमानपि स्यात् यथा संसारी,न च अयं दुःखादिमान् तस्मात् न सुखादिमान्’ इत्यापादनं वा इति हेतोः अनुमानविरुद्धत्वात् नारायणस्य सौख्याद्यनन्त-गुणवत्वं न युक्तं इति आक्षेपः ।। १६ ।।",
  "15017": "एवं परोक्षानुमानं प्रत्यक्षानुमानेन दूषयति- ।। एवं चेदिति ।। एवं चेत् दुःखादिरहितत्वानुमानेन ईश्वरस्य सुखादिमत्वं निवार्यते चेत् तर्हि विमतः सर्वज्ञत्वासर्वज्ञत्वाभ्यां विप्रतिपत्तिविषयः ज्ञानी ज्ञानवान् न न भवति कुतः भ्रान्ति-रहितत्वतः भ्रान्त्या विपरीतज्ञानेन शून्यत्वात् । यः एवं ज्ञानरहितः नो न भवति सः एवं भ्रान्तिशून्योऽपि नो न भवति भवीव भवः संसारः अस्यास्तीति भवी संसारीव इति ईश्वरस्य अज्ञत्वं अस्माभिः अनुमीयते । यदि ईश्वरस्य सुखाभावः साध्यते तर्हि ज्ञानाभावोऽपि मया साध्यते अविशेषात् इत्याशयः ।। १७ ।।",
  "15018": "ननु केवलानुमानेन ईश्वरस्य अज्ञत्वसाधनं न युज्यते ‘यः सर्वज्ञः स सर्ववित्’ इत्यादि ईश्वरसर्वज्ञत्वप्रतिपादकवेदवाक्यविरुद्धत्वात् । वेदवाक्यप्रामाण्यन्तु भवद्भिः अङ्गीकृतमेव । तथा च भ्रान्तिरहितत्वहेतुः बाधितः इत्याशङ्क्य तर्हि दुःखादिरहित-त्वहेतुरपि बाधित एवेति भावेन परानुमानमपि प्रतिक्षिपति ।। सर्वज्ञस्येति ।। श्रद्धेयः प्रमाणत्वेन आदरणीयः वेदः ईश्वरस्य सर्वज्ञत्वप्रतिपादकः ‘यः सर्वज्ञः स सर्ववित्’ इत्यादिरूपो वेदः सर्वज्ञस्य सर्वज्ञत्वेन अवधारितस्य ईश्वरस्य अज्ञतां अज्ञानित्वं निरुणाद्धि निवारयति चेत् तर्हि तस्यैव यः सर्वज्ञ इत्यादिश्रुतिविषयस्यैव ईश्वरस्य अमन्दं परिपूर्णं आनन्दं सुखं वदन् प्रतिपादकः असौ ‘आनन्दं ब्रह्मणो विद्वान्’ इत्यादिवेदः कथं त्वया नाश्रावि न श्रुतः । यदि ‘यः सर्वज्ञ’ इत्यादिश्रुतिबलेन त्वया ईश्वराज्ञत्वं निवार्यते तर्हि आनन्दं ब्रह्मणो विद्वान् इत्यादेरपि श्रुतित्वाविशेषात् तयैव श्रुत्या प्रतीतं ईश्वरस्य सुखित्वमपि न निराकर्तुमुचितमिति भावः । ‘रुधिर् आवरणे इत्यस्मात् लट् परस्मैपदं रुणद्धि रुन्धः रुन्धन्ति’ ‘श्रु श्रवणे इत्यस्मात् कर्मणि लुङ् आत्मनेपदं अश्रावि अश्राविषातां अश्राविषत’ ।। १८ ।।",
  "15019": "ननु सुखं ईश्वरस्य कथं अङ्गीकारार्हं,सुखित्वे दुःखित्वापातात् । तथा हि विमतः ईश्वरः दुःखी सुखित्वात् यः सुखी स दुःखी यथा संसारी इति व्याप्तेः प्रमितत्वात् । आनन्दं ब्रह्मण इत्यादिश्रुतेश्च दुःखाभाव एवार्थः स्यात् । एवं च ब्रह्मणो दुःखाभावातिरिक्तभावरूपसुखसद्भावे प्रमाणाभावात् कथं दुःखादिरहितत्वानुमानस्य कालात्ययापदिष्टतेत्याशङ्कय परिहरति ।। दुःखमिति ।। ईशस्य ईश्वरस्य दुःखं परिजिहीर्षन् परिहर्तुमिच्छन् यः सुखं दुःखाभावातिरिक्तं सुखं नाङ्गीचिकीर्षति अङ्गीकर्तुं नेच्छति जडः अविवेकी ‘जडोऽज्ञे एडमूकस्तु’ इत्यमरः । सः आपतितं अङ्गीकर्तुमनिच्छतापि अङ्गीकार्यतया प्राप्तं ईश्वरस्य दुःखं व्यस्मरत् विस्मृतवान् । हन्त आश्चर्यं,अत्यमौढ््यमिति यावत् । अयमत्र अभिप्रायः । ईश्वरस्य चेतनत्वे न काचित् विप्रतिपत्तिः चेतनस्य च सुखदुःखयोः अन्यतराविनाभावो दृष्टः देवदत्तादौ । विमतो देवदत्तः सुखदुःखयोः अन्यतराविनाभूतः चेतनत्वात् यः सुखदुःखयोरन्यतराविनाभूतो न भवति नासौ चेतनो भवति यथा घटः इत्यनुमानात् । सुखस्यानन्तरं दुःखं दुःखस्यानन्तरं सुखमित्यागमात्,सर्वेषां अनुभवाच्च । तस्मात् ईश्वरस्य चेतनत्वात् सुखदुःखयोरन्यतराविनाभूतत्वं अवश्यं अभ्युपगन्तव्यम् । तत्र ईश्वरस्य सुखाभावाभ्युपगमे दुःखित्वं च बलात् आपततीति तदभ्युपगमात् ईश्वरस्य निर्दुःखानन्दाभ्युपगम एव युक्त इति । तथा च यदुक्तं सुखित्वे दुःखित्वापातात् न ईश्वरः सुखी । तस्य आनन्दश्रुतिस्तु दुःखाभावपरा । अतः दुःखादिरहितत्वानुमानस्य कथं कालात्ययापदिष्टतेति तदसदित्युक्तं भवति ।। १९ ।।",
  "15020": "एवं दुःखादिरहितत्वानुमानस्य कालात्ययापदिष्टतां व्युत्पाद्य असिद्धतामपि व्युत्पादयति- य इति ।। चैत्रे संसारिणि चेतने वर्तमानः यः अयं प्रसिद्धः दुःखसमवायः दुःखस्य समवायसंबन्धः तेन चैत्रवर्तिना दुःखसमवायेन अभेदवान् ऐक्यवान् कश्चित्समवायः ज्ञानेच्छादिसमवायः ईशेऽपि वर्तते । हि यस्मात् तस्मात् ईशोऽपि दुःखसमवायवान् । ततश्च दुःखी स्यात् । न हि स्वसमवायातिरिक्तं दुःखित्वं चैत्रे वर्तते । अयं भावः । संसारिणि तावदविप्रतिपन्नो दुःखसमवायो वर्तते ईश्वरेऽपि ज्ञानादि-समवायोऽस्ति । तयोश्च समवाययोः अभेद इति वैशेषिकसिद्धान्तः । तथा चोक्तं ‘समवायस्तु सम्बन्धो नित्यः स्यात् एक एव सः’ इति । ततश्च दुःखसमवायवान् संसारी यथा न दुःखरहितः तथा दुःखसमवायानतिरिक्तसमवायवान् ईशोऽपि न दुःखरहितः तस्मात् दुःखादिरहितत्वानुमानस्य असिद्धत्वात् न तेन ईश्वरस्य सौख्यादिराहित्यं साधयितुं शक्यमिति । ननु भवेत् एतत् यदि संसारिणि वर्तमानस्य दुःखसमवायस्य ईश्वरे वर्तमानस्य ज्ञानेच्छादिसमवायस्य च अभेदः स्यात्,स एव नाङ्गीक्रियते इत्यत आह- तदिति ।। अन्यथा तयोः समवाययोः भेदाङ्गीकारे तदनेकत्वं तस्य समवायस्य अनेकत्वं स्यात् तदङ्गीकारे तु अपसिद्धान्तः स्यात् इति भावः ।। २० ।।",
  "15021": "नन्वेकवृत्तिसमवायस्य एकत्वेऽपि चैत्रमैत्रादिनानोपाधिसम्बन्धात् औपाधिको भेदो अङ्गीक्रियत एव तस्मात् यद्यपि चैत्रे दुःखसमवायोऽस्ति तथापि नासौ ईश्वरेऽस्ति । यथा खलु सर्वगताकाशस्य एकत्वेऽपि तस्य घटमठाद्यनेकोपाध्यवच्छेदेन घटाकाशो मठाकाश इति भेदव्यवहारः । एवं समवायस्य एकत्वेऽपि चैत्राद्युपाधीनां भिन्नत्वात् चैत्रगतो दुःखसमवायो नेश्वरेऽस्ति । ईश्वरगतो नित्यज्ञानादिसमवायव्यवहारो न चैत्रे इति समवायस्य औपाधिकभेदाङ्गीकारात् । तेन कथं ईश्वरे दुःखसमवायः स्यात्,कथं वा दुःखरहितत्वानुमानस्यासिद्धिः इत्याशङ्क्य परिहरति ।। औपाधिक इति ।। अस्य समवायस्य औपाधिको भेदः सत्यः स्वित् पारमार्थिकसत्यो वा?असत्यः स्वित् अपारमार्थिको वामिथ्या वा इत्यर्थः, ‘स्वित् प्रश्ने च वितर्के च’ इत्यमरः । उच्यतां एवं अस्माभिः पृष्टेन समवायस्य औपाधिकभेदं अङ्गीकुर्वता त्वया त्वदभिलषितार्थः अभिधीयताम् । ‘वचेः कर्मणि लोट्’ । कस्मिन् सति किं स्यात् इत्यत आह तदिति ।। तद्दयं तयोः पक्षयोः द्वयं च उक्तदोषं हि उक्तौ दोषौ यस्य तदुक्तदोषम् । तथा हि औपाधिकस्यापि समवायभेदस्य पारमार्थिकत्वे समवायानेकत्वं वास्तवं स्यात् । तथा च अपसिद्धान्तः स्यादिति भावः । असत्यश्चेत् नास्ति भेद इत्युक्तं भवति । तथा च यश्चैत्रगतो दुःखसमवायः स एव ईश्वरेऽपि इति तत्कथं असौ ईश्वरः दुःखादिरहितः स्यात् । दुःसमवायेऽपि दुःखराहित्यं चैत्रस्यापि किं न स्यात् अविशेषादित्युक्तदोषं तत्पक्षद्वयमिति भावः । ननु सत्यासत्याख्यपक्षद्वयातिरिक्तस्य तृतीयपक्षस्याङ्गीकारात् कथं पक्षद्वयोक्त-दोषसञ्चारः तत्रेत्याशङ्क्य तत् न भवतीत्याह मायीति ।। मायिवत् मायावादिवत् परं सदसद्विलक्षणं नाम पक्षान्तरं मा वदेत् न ब्रूयात् । सदसद्विलक्षणमिति स्वव्याहतभाषणं मायिनामेव भूषणं न तु तार्किकंमन्यमानस्य वैशेषिकस्येत्यभिप्रायः । एवं तृतीयपक्षासम्भवात् पक्षद्वयोक्तदोषानिस्तारात् समवायभेदासम्भवेन ईश्वरस्यापि दुःखसमवायित्वात् न दुःखरहितत्वादिकमिति तेन ईश्वरस्य सौख्यादिराहित्वसाधनं न सङ्गच्छते इति सर्वेश्वरस्य भगवतः सौख्यादिगुणवत्वं युक्तं इति स्थितं एतत् ।। २१ ।।",
  "15022": "एवं समवायस्य उपाधिभेदनिरासेन अन्यच्च तन्मनीषितं प्रमेयं निरस्तमित्याह ।। ब्रूयुरिति ।। आत्मनः परमात्मनः ज्ञानादीनां ज्ञानेच्छाप्रयत्नादीनां गुणानां औपाधिकं उपाधिनिमित्तकं भेदं ब्रूयुः इति यत् अनया नीत्या समवायस्य औपाधिकभेदनिरासयुक्त्या तन्निरासात् तस्य औपाधिकभेदस्य निरासात् निराकरणात् ततः परिशेषात् भेदस्यैव वास्तवत्वे इति तस्य आत्मनः अनन्तधर्मिता अनन्तगुणवत्वं स्यात् । अयं भावः । अस्ति तावदात्मगुणानां भेदः इत्यङ्गीकारः । तस्य च भेदस्य उक्तप्रकारेण औपाधिकत्वासम्भवात् स्वाभाविकत्वं अनिच्छतापि अङ्कीकार्यं प्राप्तं तस्मात् आत्मनः अनन्तगुणता स्यादिति ।। २२ ।।",
  "15023": "यच्चान्यदुच्यते वैशेषिकैः अवयवावयविनोः गुणगुणिनोः क्रिया-क्रियावतोः जातिव्यक्त्योः विशेषनित्यद्रव्ययोश्च सम्बन्धः समवाय इति तच्च निरस्तमित्याह ।। गुणादीति ।। गुणादिभेदे गुणानां गुण्यादिभ्यो भेदे अङ्गीक्रियमाणे सतीति शेषः । सम्बन्धं अपेक्ष्यापि भेदिनः गुणगुणिनोर्भेदस्य च मिथः सम्बन्धं अपेक्ष्यापि अनवस्थितेः गुणगुणिनोः भेदो न युज्यते इति भावः । तथा हि गुणगुणिनौ भिन्नौ इत्यत्र विशेष्यभूतयोः गुणगुणिनोः विशेषणभूतस्य भेदस्य च मिथो भेदोऽङ्गीकार्यः,अन्यथा विशेषण-विशेष्यभावासम्भवात् । तस्य भेदस्य गुणादीनां च मिथो भेदः इति भेदपरंपरया अनवस्थितिरेव इति । ननु भवतां पक्षे गुणगुणिनोः गुणानां च मिथो भेदः अस्त्येव अन्यथा ईश्वरस्य गुणित्वासम्भवात् । गुणानामेव मिधो भेदाभावे तेषां आनन्त्यासम्भवाच्च गुणगुणिभेदाङ्गीकारेऽनवस्थाप्रसङ्गः भवतामपि समानः इत्याशङ्क्य परिहरति-विशेषमात्रेणेति ।। भवेदेवं अनवस्था अस्मन्मते यदि वयं ईश्वरस्य तद्गुणानां च भेदं अङ्गीकुर्मः किं तर्हि ईश्वरस्य तद्गुणानां च अभेदवादिनो वयं विशेषं अङ्गीकुर्मः । विशेषो नाम भेदहीने वस्तुनि भेदनिमित्तानेकव्यवहारहेतुभूतः । तथा चोक्तं ‘भेदहीने त्वपर्यायशब्दान्तरनियामकः । विशेषो नाम कथितः सोऽस्ति वस्तुष्वशेषतः’ इति तस्मात् भेदानाङ्गीकारेऽपि विशेषमात्रा-ङ्गीकारात् तेन विशेषमात्रेण विभोः व्याप्तस्य नारायणस्य गुणानां आनन्त्यं शोभते । मात्रशब्दो भेदानङ्गीकारद्योतकः । विशेषबलादेव आनन्दादीनां गुणत्वं ईश्वरस्य गुणित्वं आनन्दादीनां भोग्यत्वं भगवतश्च भोक्तृत्वं तेषां आनन्दादिगुणानां मिथो भेदाभावेऽपि विशेषबलादेव आनन्त्यमपि घटते इति भावः ।। २३ ।।",
  "15024": "इदानीं प्रकृतभगवद्गुणानन्त्यमसहमानानां शून्यवादिनां मायवादिनां च परस्परं प्रमेययोः विशेषाभावेन मायिनामेव शून्यवादित्वमुपपादयितुं तावत् शून्यवादिविभागमाह ।। मन्यन्ते इत्यादिना ।। अन्ये वैशेषिकादिभ्योऽन्ये आगमवैरिणः आगमस्य वेदादिसच्छास्त्रस्य वैरिणः ‘आगमस्त्वागतौ शास्त्रे’ इति भास्करः । माध्यमिकाः बौद्धाः शून्यमेव तत्त्वं मन्यन्ते अङ्गीकुर्वन्ति । ‘मनु अवबोधने लट्’ । तेऽपि शून्यवादिनोऽपि बौद्धाः व्यक्ताः स्पष्टाः छन्नाः प्रच्छन्नाः इति द्वये द्विविधाः मताः कीर्तिताः । प्रच्छन्नशून्यवादिनो मायावादिनः ।। २४ ।।",
  "15025": "ननु ब्रह्मवादिनां कथं शून्यवादित्वं वेदान्तिनां तेषां आगमवैरित्वं च कथं इत्यत आह ।। शून्यमिति ।। वेदं मन्त्रब्राह्मणात्मकं वेदं अतत्त्वावेदकं तत्त्वं ब्रह्मस्वरूपं आवेदयति प्रतिपादयति इति तत्त्वावेदकं तन्न भवतीति अतत्त्वावेदकं वदन्तः वेदः ब्रह्मप्रतिपादको नेति वदन्त इत्यर्थः । वेदवेद्यस्य भगवतः वेदवेद्यत्वानङ्गीकारादेव खलाः दुष्टाः चरमे व्यक्ताः छन्ना इति द्वये इत्यत्र पश्चादुद्दिष्टाः प्रच्छन्नबौद्धाः मायावादिनः शून्यं ब्रह्माह्वयेन ब्रह्मेति आह्वयेन नाम्ना आहुः वदन्ति । शून्यवादिनः निर्विशेषवच्छून्यं तत्त्वमित्याहुः मायावादिनः तस्मात् शून्यात् विशेषरहितं परतत्त्वं ब्रह्म इत्याहुः इत्यर्थः । अनेन शब्दमात्रेणैव भेदः वस्तुतो न भेदः इत्युक्तं भवति । स्वांश्च आत्मनश्च वेदान्तिनः वेदान्तिनामकानभ्यधुः उक्तवन्तः । ‘डु धाञ् इति धातोः लुङ् परस्मैपदं अधात् अधातां अधुः’ । वेदस्य अतत्त्वावेदकत्वोक्त्या वेदस्य मिथ्याभूतार्थप्रतिपादकत्वाङ्गीकारात् मायावादिनां आगमवैरित्वं निर्विशेषशून्यसदृशब्रह्माख्यतत्त्वाङ्गीकाराच्छून्यवादित्वं च उक्तं भवति ।। २५ ।।",
  "15026": "एवं शून्यवादिनां मायिनां च परतत्त्वविषये विवादाभावमुपपाद्य अपरतत्त्वविषयेऽपि विवादाभावमाह ।। परतत्त्वेति ।। अखिलस्य समस्तस्य अपरस्य वियदादिप्रपञ्चरूपस्य अपरतत्त्वस्य च परतत्त्वविवर्तत्वात्परतत्त्वं ब्रह्म तत् विवर्तं उपादानं यस्य तत् तस्य भावः तत्त्वं तस्मात् परतत्त्वोपादानत्वादित्यर्थः । शून्यवादिनोऽपि यथा शून्योपादानकं जगदिति ब्रूयुः तथा मायावादिनोऽपि ब्रह्मोपादानकं जगदित्यङ्गीकुर्वन्ति,तस्माद्धेतोः इति भावः । किं च अस्य ब्रह्मणः अविशेषत्वतः शून्याद्विशेषरहितत्वाच्चेत्यर्थः। एतयोः मतयोः ब्रह्मशून्ययोर्वा अन्तः मध्ये ‘अन्तर्मध्ये तथा प्रान्ते’ इति धनञ्जयः । अन्तरं भेदः नास्ति ‘अन्तरं तु परीधानभेदे रन्ध्रावकाशयोः’ इति विश्वः ।। २६ ।।",
  "15027": "एवं मतद्वयस्य साम्यमुपपाद्य इदानीं तन्निराकृतवानित्याह ।। अखण्डेति ।। अखण्डज्ञः अखण्डं समस्तं जानातीति अखण्डज्ञः सर्वज्ञः पूर्णप्रज्ञाचार्यः अखण्डखण्डनन्यायान् अखण्डाः समस्ताः खण्डनाः स्वसिद्धान्तनिराकरणरूपाश्च ते न्यायाः कुतर्करूपन्यायाभासाश्च तान् स्वसिद्धान्तनिराकरणरूपान् मायिशून्यवादिनोः समस्तन्यायान् अखण्डमपि निर्विशेषत्वेन अङ्गीकृतं परतत्त्वमपि खण्डयन् प्रमाणेन निराकुर्वन् सन् द्वयान् द्विविधान् मायावादिशून्यवाद्याख्यान् आखण्डलद्विषः आखण्डलस्य इन्द्रस्य द्विषः शत्रून् दानवान् अखण्डयत् निराकरोत् ‘खडि भेदने इत्यस्मात् लङ् परस्मैपदम्’ । ‘आखण्डलः सहस्राक्षः’ इत्यमरः, ‘दनुजेन्द्रारिदानवाः’ इति च ।। २७ ।।",
  "15028": "शून्यवादिमतं निराकरोति ।। विमतमिति ।। विमतं शून्यं कारणं जगत्कारणं न स्यात्,कुतः असत्वात् । यत् ईदृशं कारणं नेति न,कारणं इति यावत् । तत् ईदृशं असत् न,सदिति यावत् । यथा कुम्भकर्ता कुलालः इति अस्माभिः अत्र अनुमीयते । विमतं शून्यं कारणं न भवति असत्वात् यत्कारणं तत् सत् यथा कुम्भकारः इति व्यतिरेक्यनुमानप्रयोगः । ‘अनु पूर्वकात् माङ् माने इत्यतो भावे लट् परस्मैपदम्’ ।। २८ ।।",
  "15029": "एवं अनुमानेन शून्यस्य जगत्कारणत्वे दूषिते सति यच्छून्यवादिनोक्तं तदनूद्य दूषयति द्वाभ्यां श्लोकाभ्याम् ।। अहो इति ।। अहो तापस हे शाक्यमुने ‘मुनीन्द्रः श्रीघनः शास्ता मुनिः’ इत्यमरकोशे तापसपर्यायमुनिशब्दप्रयोगात् । शून्यं कुम्भकर्तृवत् कुलालवत् कारणं जगत्कारणं नो न भवति । कुलालवत् बाह्योपादानसापेक्षाकारणं न भवतीत्यर्थः,किन्तु विश्वं जगत् यत्संवृत्युत्थितं यस्य शून्यस्य संवृत्याऽज्ञानेन उत्थितं प्रतीतं तत् कारणं इति मया ईर्यते उच्यते । ‘ईर गतौ कम्पने च इति धातोः कर्मणि लट् आत्मनेपदम्’ ।। २९ ।।",
  "15030": "एवं चेत् इत्थं वदसि चेत् तर्हि शून्यं स्वयं कारणं जगत्कारणमिति कथञ्चन सर्वथा मा स्म ब्रवीः न वद तर्हि किं ब्रूयात् इत्यत आह- आयुष्मन् इति ।। हे आयुष्मन् चिरञ्जीविन् तत् त्वया अङ्गीकृतं शून्यं अधिष्ठानं वासस्थानं भवति इति अध्याहारः । गुरोः गृहे मन्दिरे व्युत्पित्सस्व व्युत्पत्तुं इच्छस्व ज्ञातुं यतस्व इत्यर्थः । त्वदभ्युपगमप्रकारेण विचार्यमाणे सति तच्छून्यं अधिष्ठानं भवति । अधिष्ठानभूतं शून्यं कारणं इति वदन् त्वं कारणाधिष्ठानयोः स्वरूपं सम्यक् न जानासि । अतः कञ्चित्कालं गुरुगृहे तिष्ठन् कारणाधिष्ठानयोः स्वरूपं जानीहि व्युत्पत्त्यनन्तरमेव आत्मानं व्यवहर इत्यभिप्रायः । अज्ञात्वा व्यवहर्तुः बहुकालजीवनं निरर्थकं इत्यभिप्रायेण आयुष्मन् इति सम्बोधनम् । ‘ब्रूञ् व्यक्तायां वाचि इत्यतो लुङ् परस्मैपदम् । न माङ् योगे इत्यडभावः,मा स्म ब्रवीः मा स्म ब्रूतं मा स्म ब्रूत’ । ‘वि उत् पूर्वात् पत्लृ पतने इत्यतः सन्नन्तात् लोट् आत्मनेपदं व्युत्पित्सस्व व्युत्पित्साथां व्युत्पित्सध्वम्’ ।। ३० ।।",
  "15031": "ननु शून्यं जगदारोपस्य अधिष्ठानमेवास्तु इत्याशङ्क्य शून्यस्य अधिष्ठानत्वमपि न घटते अनुमानविरोधादिति भावेन आह ।। विवादस्येति ।। विवादस्य विप्रतिपत्तेः पदं विषयभूतं शून्यं अधिष्ठानं न स्यात् कुतः असत्त्वतः असत्त्वात् अत्र सत्पक्षाभावात्कथं व्याप्तिरिति चेत् आह वैधर्म्येणेति ।। वैधर्म्येण साध्याभावेन साधनाभावेन च सम्प्रतिपन्नः एष दृष्टान्तः ईर्यते कथं शुक्त्यादिवत् इति । ‘विमतं शून्यं जगदारोपस्य अधिष्ठानं न भवति असत्त्वात् यत् अधिष्ठानं तत्सत् यथा रजताद्यारोपाधिष्ठानं शुक्त्यादीति’ ।। ३१ ।।",
  "15032": "ननु ‘अविशेषत्वतश्चास्य’ इत्यत्र उभयोर्मतयोः विशेषो नास्तीति यदुक्तम् । तन्न । शून्यवादिनां वेदाप्रामाण्यवादित्वात् मायावादिनां वेदप्रामाण्याङ्गीकार-सद्भावात् इत्याशङ्क्य तद्रीत्या वेदप्रामाण्यं न सम्भवतीत्याह ।। अतत्त्वावेदकमिति ।। यतः कारणात् वेदः अतत्त्वावेदकं मानं इति स्वव्याहतं तेन कारणेन तद्वादी वेदस्य अतत्त्वावेदकत्ववादी सः मायावादी वेदस्य अप्रमाणतां अप्रामाण्यं अभिप्रैति अङ्गीकरोति । अयं भावः वेदस्य अतत्त्वावेदकत्वं नाम अतत्त्वस्य अयथार्थाकारस्य आवेदकत्वं ज्ञापकत्वम् । एतदेवाप्रामाण्यं नाम । तस्मात् वेदस्य अतत्त्वावेदकत्वं उक्त्वा पुनः तस्य प्रमाणत्ववचनं स्वव्याहतम् । तस्मादेव व्याहतभाषिणः तस्य वेदप्रामाण्यवचनं जनप्रतारण-मात्रमेव । एवं च उभयोरपि वेदाप्रामाण्यवादित्वं सममेव । मायावादिनस्तु व्याहतभाषित्वं अधिकम् । तस्मादुभयोः मतयोः न वैशेष्यं इति ।। ३२ ।।",
  "15033": "ननु मन्त्रब्राह्मणात्मको वेदभाग एकः उपनिषदात्मकोऽपरः । तत्र आद्यः मिथ्याभूतभेदादिप्रपञ्चविषयत्वात् अतत्त्वावेदकं प्रमाणम् । अपरस्तु परमार्थ-भूतब्रह्मविषयत्वात् तत्त्वावेदकं प्रमाणम् । तत्र मन्त्रब्राह्मणात्मकभागस्य अतत्त्वावेदक-त्वोक्त्या अप्रामाण्येऽपि उपनिषद्भागस्य तत्त्वावेदकप्रमाणत्वाभ्युपगमात् । शून्यवादिभिस्तु तदनङ्गीकारात् उभयोः विशेषः स्यादित्याशङ्क्य तदपि अशोभनं इत्याह यमिति ।। वेददूषकः उक्तप्रकारेण वेदस्य अप्रामाण्याभ्युपगमात् वेदस्य निन्दकः मायावादी यं वेदान्तं उपनिषदाख्यं वेदं तत्त्वावेदकं वेद जानाति सः वेदान्तः कथं तत्त्वावेदकः तत्त्वस्य परमार्थभूतस्य ब्रह्मणः आवेदकः प्रतिपादकः स्यात् । कुतः,तत्त्वस्य परमार्थभूतब्रह्मणः अवर्णनीयत्वात् अवाच्यत्वात् । वेदान्तस्य ब्रह्मवाचकतया न ब्रह्मसम्बन्धः सम्भवति ब्रह्मणोऽवाच्यत्वाभ्युपगमात् । प्रमेयसम्बन्धरहितस्य प्रामाण्यं दुर्घटम् । एवं च अतत्त्वा-वेदकस्य मिथ्याविषयत्वात् अप्रमाण्यं अङ्गीकृतं तत्त्वावेदकस्यापि निर्विषयत्वेन अप्रामाण्यं अभ्युपगतं इति उभयथापि वेदाप्रामाण्यं इति भावः ।। ३३ ।।",
  "15034": "ननु वेदस्य ब्रह्मणि वचनतया प्रवृत्त्यभावेऽपि लाक्षणिकया वृत्त्या प्रवृत्तिर्भविष्यति । अतः लक्षणया ब्रह्मणो विषयत्वात्कथं अविषयत्वं तत्त्वावेदकप्रमाणस्य इत्याशङ्क्य अनिष्टापादनमुखेन परिहरति ।। लक्षणाभिरिति ।। वाक्यानि वेदवाक्यानि यदि तिसृभिः लक्षणाभिः जहल्लक्षणाऽजहल्लक्षणाजहदजहल्लक्षणाख्याभिः ब्रह्मणि प्रवर्तन्ते तर्हि तस्यैव अवाच्यत्वाप्रमेयत्वादिसकलविशेषनिर्मुक्ततयाङ्गीकृतस्यैव ब्रह्मणः लक्षणानां तिसृणां विषयत्वं नाम विशेषणत्वमागतम् । अनिच्छतापि अङ्गीकार्यतया प्राप्तम् । कथंभूतं अनिष्टं अपसिद्धान्तप्रसङ्गात् अङ्गीकर्तुं अनुचितम् । तस्मात् ब्रह्मणो लक्षणाविषयत्वस्याप्यसम्भवात् अविषयत्वेन अप्रामाण्यमेव वेदस्य इति भावः ।। ३४ ।।",
  "15035": "दूषणान्तरं प्रतिजानीते ।। किं चेति ।। किं च अन्यच्च दूषणमुच्यते इत्यर्थः । अखण्डे निर्विशेषे अत्र ब्रह्मणि वाक्यानि ‘सत्यं ज्ञानं’ इत्यादिवाक्यानि किञ्चित् सत्यत्वज्ञानत्वादिरूपं किमपि विशेषणं न विदधते न समर्थयन्ति । हि यस्मात् वाक्यानां ब्रह्मणि विशेषसमर्पकत्वाभावात् व्यर्थश्च लाक्षणिकत्वाभ्युपगमः इति भावः । ननु सत्य-ज्ञानादिवाक्यानां ब्रह्मणि सत्वादिभावरूपधर्मसमर्पकत्वाभावेऽपि अतद्व्यावृत्या असत्यत्वाद्य भावरूपधर्मसमर्पकत्वेन ब्रह्मविषयत्वाङ्गीकारात् न निर्विषयता इत्यत आह ।। तानीति ।। तानि सत्यज्ञानादिवाक्यानि जाड्यादेः अभावं अभ्यधुश्चेत् प्रतिपादयन्ति चेत् असत्यात् जडात् व्यावृत्तत्वात् सत्यमित्यादिना प्रकारेण जाड्यादेः अभावं अभ्यधुः इति अङ्गीकृतं चेदपि न शोभते ।। ३५ ।।",
  "15036": "कुत इति चेत् असत्यत्वाद्यभावः किं ब्रह्मरूपो वा तद्विशेषो वा । नाद्य इत्याह,भावरूपस्य भावात्मकत्वेन अङ्गीकृतस्य तस्य ब्रह्मणः अभावभावस्य अभावस्य अभावात् असम्भवात् इत्यर्थः । न द्वितीयः इत्याह ।। भावेति ।। अविशेषिणः विशेषरहितत्वेन अङ्गीकृतस्य ब्रह्मणः भावाभावविशेषाणां अभावात् भावरूपस्य वा अभावरूपस्य वा कस्यापि विशेषस्य अभावात् इत्यर्थः । विशेषाङ्गीकारेऽपसिद्धान्तप्रसङ्गात् इति भावः । तस्मात् सत्यज्ञानादिवाक्यानां पूर्वोक्तप्रकारेण ब्रह्मविषयत्वाभावात् न तत्त्वावेदकत्वं इति भावः ।। ३६ ।।",
  "15037": "मन्यन्ते शून्यमेवान्ये इत्यादिना मायिनां प्रच्छनबौद्धत्वं प्रतिज्ञायो-पपादितम् । तत्रैव युक्त्यन्तरं वदन् बौद्धत्वमुपसंहरति ।। य इति ।। यः मायावादी वेदवेदितार्थानां वेदैः वेदितानां प्रतिपादितानां प्रपञ्चसत्यत्वादीनां हरेरनन्तगुणपरिपूर्णत्व-निर्दोषत्वादीनां अर्थानां नित्यं संत्यागसंश्रवी नित्यं सर्वदा संत्यागः परित्यागः मिथ्यात्वाङ्गीकाररूपः संश्रवः प्रतिज्ञा अस्यास्तीति स तथोक्तः । ततो वेदार्थस्य मिथ्यात्वाङ्गीकारात् । एषः मायी विपश्चिद्भिः ज्ञानिभिः वेदबाह्य इति निश्चीयताम् । ततश्च मायिशून्यवादिनोः सर्वप्रकारेण साम्यं सिद्धमिति भावः ।। ३७ ।।",
  "15038": "ततश्च किं इत्याह ।। ज्यायस इति ।। ‘मता माध्यमिकाः तेऽपि व्यक्ताश्छन्ना इति द्वये’ इत्यत्र प्रथमं उद्दिष्टत्वेन ज्यायसः श्रेष्ठस्य शून्यवादिनः दूषणेनैव दूषणकरणेनैव धूर्तंमन्यः आत्मानं धूर्तं वञ्चकं मन्यमानः मायावाद्यपि दूषितः वेदितव्यः इत्यर्थः । कुतः इत्यत आह ।। पक्षयोरिति ।। सद्विपक्षयोः सतां विपक्षभूतयोः एतयोः पक्षयोः सिद्धान्तयोः अविशेषत्वात् मिथो विशेषरहितत्वात् । ‘पापो धूर्तस्तु वञ्चकः’ इत्यमरः ।। ३८ ।।",
  "15039": "यदुक्तं शून्यवादिनिराकरणहेतुनैव मायावाद्यपि निराकृतो भवेत् इति तत् अयुक्तम् । विमतं कारणं न स्यात् इत्यादिना शून्यवादिनं प्रति शून्यस्य कारणत्वं अधिष्ठानत्वं च निराकर्तुं यः असत्वादिहेतुः प्रयुक्तः सः मायावादिनोऽसिद्धः,ब्रह्मणः सत्यत्वाङ्गीरात् इत्याशङ्क्य निषेधति ।। असत्वादिति ।। ब्रह्मवादिनः मम असत्वादित्यसौ हेतुः कारणं असिद्ध इति मा भाणि न वक्तव्यं,मा भाषीति पाठेऽपि अयमर्थः । ‘भण शब्दे,भाष् व्यक्तायां वाचि लुङ्,न माङ् योग इत्यडभावः,मा भाणि मा भाणिषातां मा भाणिषत’ । एवं मा भाषीत्यत्रापि । कुतः तत्त्वयोः मायिशून्यवादिभ्यां तत्वत्वेनाङ्गीकृतयोः ब्रह्मशून्ययोः अविशेषत्वात् सर्वविशेषरहितत्वात् । तस्मात् असदात्मकस्य शून्यस्य ब्रह्मणश्च विशेषाभावादसत्वं ब्रह्मणः दुर्वारमिति न असत्वहेतुः मायिनः असिद्ध इति भावः ।।३९।।",
  "15040": "ननु ब्रह्मणोऽसत्त्वं मया नाङ्गीक्रियते किन्तु सत्त्वमेव अङ्गीक्रियतेअतः असिद्धः असत्वादिहेतुः इत्यत आह ।। स इति ।। सः मायी ब्रह्मणः सत्त्वं अङ्गीकरोति चेत् विशेषिता विशेषोऽस्यास्तीति विशेषी तस्य भावः विशेषिता सविशेषितं स्यात् । न चेत् ब्रह्मणः सत्त्वं नाङ्गीकरोति चेत् पारिशेष्यात् परिशेषतः प्राप्तं असत्त्वं न निरस्यतु न निराकरोतु । परस्परविरुद्धयोः अन्यतरनिषेधेन अपरस्य अपरिहार्यत्वनियमात् सत्त्वासत्त्वयोश्च परस्परविरुद्धत्वात् । ‘निर् पूर्वकात् असु क्षेपणे इत्यतो लोट् परस्मैपदं अस्यतु अस्यतां अस्यन्तु’ । अयं भावः ब्रह्मणः शून्यात् वैलक्षण्यसिद्ध्यर्थं सत्त्वाख्यविशेषाङ्गीकारे निर्विशेषत्वभङ्गः स्यात् । तद्भयात् सत्त्वानभ्युपगमे परिशेषप्राप्तं तद्विरुद्धं असत्वं न निराकर्तुं उचितम् । असत्त्वाङ्गीकारे च न असत्त्वहेतुः असिद्धः इति उभयतः पाशारज्जुः इति ।। ४० ।।",
  "15041": "अस्तु तर्हि ब्रह्मणः असत्त्वं किं अनिष्टमित्यतः फलितार्थमाह ।। विगीतमिति ।। विगीतं विप्रतिपन्नं औतं द्वैतरहितम् । विगलिताखिलमेदादिप्रपञ्चत्वेन अङ्गीकृतं इति यावत् । शून्यं शून्यात्मकं ब्रह्माद्यं ब्रह्मप्रभृति मायावादिप्रभृतिभिः वादिभिः अङ्गीक्रियमाणपरतत्त्वं विचार्यं मुमुक्षूणां श्रवणमननादिरूपविचारास्पदं न स्यात् । भाव्यं ध्येयं च न स्यात् । फलप्रदं धर्मादिमोक्षान्ततत्तदभीष्टफलप्रदं च न स्यात् । ब्रह्माद्यं इति आद्यशब्देन शून्यवादिनां विज्ञानं,स्फोटवादिनां वैयाकरणानां स्फोटश्च गृह्यते । विचार्यादिकं कुतो न स्यात् इत्यत आह ।। विधिधीति ।। परतत्त्वत्वेनाङ्गीकृतं ब्रह्माद्यं विधिधीगोचरः प्रथमप्रतिपत्तौ विधिधियः विधिप्रत्ययस्य गोचरः विषयः न भवति यस्मात् इत्यर्थः ।। ४१ ।।",
  "15042": "किमिवेत्यत आह ।। खपुष्पवदिति ।। खपुष्पशब्दात् खपुष्प-प्रतीतावपि तद्यथा विधिप्रत्ययविषयो न भवति तथा त्वत्पक्षे ब्रह्माद्यपीति भावः । कुत इत्यत आह ।। अखण्डत्वादिति ।। निर्विशेषत्वात् इत्यर्थः । सत्त्वादिधर्मरहितत्वेन विधिप्रत्ययगोचरत्वासम्भवात् इति भावः । अयमत्र प्रयोगः ‘विमतं ब्रह्मादि श्रुत्याद्यविषयः सत्त्वादिसर्वविशेषमुक्तत्वात् खपुष्पवत् । ‘विमतं ब्रह्मादि विवेकिनां श्रुतितन्मीमांसाभिः विचार्यं न भवति श्रुत्याद्यविषयत्वात् खपुष्पवत्’ । ‘विमतं ब्रह्माद्यं ध्येयं न भवति निराकारत्वात् खपुष्पवत्’ । ‘विमता ब्रह्मादिविषयभावना संसारमोचिका न भवति असद्विषयत्वात् शशविषाणादिभावनावत् । ‘विमतं ब्रह्माद्यं पुरुषार्थप्रदं न भवति असद्विषयत्वात् अश्वृङ्गवत्’ । तथा विचार्यं भाव्यं फलप्रदं वा सत्त्वात् प्रमाणादिवत् । यथा प्रमाणं प्रमेयं वा साधुत्वासाधुत्वादिविचारविषयो सच्च भवति तद्वत् । इत्येवं व्यतिरिक्तं निदर्शनं यथोप्सितं स्वेच्छानुसारेण ऊहनीयम् । सत्तयैव विचारादिविषयत्वं इत्यत्र प्रमाणादिवत् इत्यादि-व्यतिरेकदृष्टान्तः ऊहनीयः इत्यर्थः ।। ४२ ।।",
  "15043": "ब्रह्माख्यो वेदवेदितः इति ब्रह्मणो वेदवेद्यत्वमुक्तम् । तत्र वेदप्रामाण्यविषये विप्रतिपत्तिं कुर्वाणान् प्रति आह ।। आम्नायानां इति ।। आम्नायानां वेदानां अमानत्वे अप्रमाणत्वे । अङ्गीकृते इति शेषः । धर्मादेः धर्माद्यतीन्द्रियवस्तुनः अप्रमाणता प्रमाणशून्यता स्यात् । धर्माद्यतीन्द्रियादिकं तावत्सर्वं संमतम् । तच्च प्रमाणेन विना न सिध्यति । न च प्रत्यक्षं तत्र प्रमाणम् । धर्मादेः अतीन्द्रियत्वात् । नापि अनुमानम् । कामचारित्वेन अनिर्णायकत्वात् । तस्मात् अपौरुषेयो वेदः एव प्रमाणं तत्रेति वाच्यम् । तस्य प्रामाण्यानङ्गीकारे प्रमाणान्तराभावात् धर्माद्यसिद्धिः स्यात् इति भावः । स्यादिदं धर्माधिकं अभ्युपगच्छतां वादिनां अनिष्टापादनं न चार्वाकस्य । तेन धर्माद्यभावस्यैव अङ्गीकारादित्यत आह ।। धर्मादीति ।। प्रत्यक्षैकप्रमाणिनः प्रत्यक्षमेकमेव प्रमाणं इत्यङ्गीकारिणः वादिनः धर्माद्यभावे मानं प्रमाणं नो नास्ति । धर्माद्यभावस्य रूपाद्यभाववत् प्रत्यक्षेण गोचरयितुं अशक्यत्वात् इति भावः ।। ४३ ।।",
  "15044": "ननु वेदस्य प्रामाण्यानङ्गीकारेऽपि न धर्माद्यसिद्धिः । पौरुषेयवाक्येनैव तत् सिद्धेः इत्यत आह ।। नेति ।। पौरुषेयं बुद्धादिपुरुषप्रणीतं वचनं प्रामाण्येन धर्मादौ प्रमाणत्वेन विनिश्चितं न भवति । कुतः पौरुषेयत्वतः पुरुषप्रणीतत्त्वात् । किमिव उन्मत्तभाषितं उन्मत्तेन भाषितं उक्तं वाक्यं यद्वत् यथेति । ‘विमतं बुद्धादिप्रणीतं वाक्यं धर्मादौ न प्रमाणं पौरुषेयत्वात् यत् पौरुषेयं वाक्यं तद्धर्मादौ न प्रमाणं यथा उन्मत्तवचनं’ इति प्रयोगः ।। ४४ ।।",
  "15045": "ननु बुद्धादीनां सर्वज्ञत्वात् कथं तद्वचनं धर्मादौ प्रमाणं न स्यात् इत्यत आह ।। विमत इति ।। विमतः बुद्धादिः अज्ञः विवक्षिततत्त्वज्ञानरहितः स्यात् । पुंस्त्वात् चैत्रवत् उन्मत्तपुरुषवत् । असौ विमतः पुरुषः विप्रलम्भकश्च स्यात् पुंस्त्वात् चैत्रवत् विप्रलम्भकपुरुषवत् । इति एवं सार्वज्ञे सर्वज्ञत्वविषये परैः प्रयुज्यमानाः केवलानुमाः श्रुत्यादिसहायरहिताः अनुमाः अनुमानानि ‘धर्माधर्मौ कस्यचित्प्रत्यक्षौ घटवत्’‘परमाणवः कस्यचित् प्रत्यक्षाः घटवत्’ इत्यादिरूपाः अस्ताः निरस्ता वेदितव्याः ।।४५।।",
  "15046": "इदानीमेतादृशेषु शास्त्रेषु आग्रहवतां फलमाह ।। दुःखीकरोतीति ।। यत् यस्मात् दुःशास्त्रेषु वेदविरुद्धशास्त्रेषु उग्रः अतिदृढः आग्रहः प्रामाण्यविश्रम्भरूप आग्रहः दैवं वेदादिप्रतिपाद्यं भगवन्तं दुःखीकरोति वेदाद्युक्तप्रकारादन्यथा भावयति । अतः विपरीतोपासनकरणात् तद्वतां सः दुःशास्त्राग्रहः येषां अस्तीति तद्वन्तः तेषां दुःशास्त्रा-ग्रहवतां पुरुषाणां दुःखाकरः दुःखानां आकरः उत्पत्तिस्थानभूतः अत एव अतिघोरः दुःसहः लोकः अन्धतमोरूपः स्यात् । कथंभूतः,ध्रुवः शाश्वतः पुनरावृत्तिरहितः इत्यर्थः ।। ४६ ।।",
  "15047": "इदानीं सच्छास्त्रेषु निरतानां फलमाह ।। आस्माक इति ।। आस्माके अस्माभिः अङ्गीकृतत्वेन अस्मत्सम्बन्धिनि पक्षे सिद्धान्ते अपेक्षिते सति प्रमाणत्वेन अङ्गीकृते सति तदुक्तप्रकारेण भगवदुपासने कृते च सतीति शेषः । अधोक्षजः अधःकृतं अक्षजं इन्द्रियजन्यज्ञानं येन स तथोक्तः । प्रत्यक्षागोचरः केवलं आगमैक-समधिगम्यः श्रीमन्नारायणः मोक्षं दद्यात् । यत्र यस्मिन् मोक्षे सन्तः विद्यमानाः मुक्तिं गताः सज्जनाः बहून् विषयान् शब्दादीन् सेवन्ते अनुभवन्ति । कथंभूताः स्वानन्दिनः स्वः स्वरूपभूतः आनन्दो येषां अस्तीति स्वानन्दिनः स्वरूपसुखं अनुभवन्तः ।। ४७ ।।",
  "15048": "ननु निर्विशेषब्रह्मभाव एव हि मोक्षो नाम । तत्कथं आनन्दानुभवः सम्भवति । तथात्वे निर्विशेषत्वभङ्गः स्यात् इत्यत आह ।। स्वव्याहत्यादिनेति ।। निर्विशेषता निर्गतः विशेषो यस्मात् तस्य भावः तत्ता सर्वविशेषरहितब्रह्मस्वरूपा या मुक्तिः सा स्वव्याहत्यादिना स्वव्याहतिरेव आदिः यस्य तत् तेन दूषणेन युक्तत्वादिति शेषः । आदिपदेन अनुक्तिः गृह्यते । उपेक्ष्या अनादरणीया विवेकिभिः तादृशमुक्त्यर्थं साधनानुष्ठानं न कर्तव्यमिति भावः । कथं स्वव्याहत्यादीत्यत आह ।। कदेति ।। कदा इत्याद्यनुयोगे मुक्तिः कदा वा भवति कथं वा भवति इत्यादिप्रश्ने अस्माभिः कृते सतीति शेषः । उत्तरे दत्ते सति अस्याः मुक्त्याः विशेषः स्यान्ननु । अयं भावः । कदा मुक्तिः इति प्रश्नस्य ऐक्यज्ञानपरिपाकसमाप्त्यनन्तरं निर्विशेषब्रह्मभावो मुक्तिः इत्यादिप्रत्युत्तरं मायिना दत्तं चेत् ऐक्यज्ञानोत्तरकालसम्बन्धादिविशेषवत्वं स्यात् मुक्तेः । ततश्च निर्विशेषा मुक्तिः इत्युक्तेः स्वव्याहतिः स्यात् । कदा इत्यादि प्रश्नस्य प्रत्युत्तरं न दत्तं चेत् तूष्णीं भावेन अनुक्त्याख्यं निग्रहस्थानं स्यादिति ।। ४८ ।।",
  "15049": "दूषणान्तरमाह ।। अपीति ।। बुद्ध्यादिरहितः बुद्धिः अन्तःकरणं आदिः येषां चक्षुरादिबाह्यकरणानां तैः रहितोऽपि वर्जितश्च मुक्तः सर्वथा पुरुषार्थी पुरुषार्थवान् न भवति । कुतः?निखिलानुभवाभावात्,निखिलानां अनुभवानां ज्ञानानां अभावात् बाह्याभ्यन्तरसर्वज्ञानमात्रशून्यत्वात् । तत्र दृष्टान्तः पुत्तलीकापुरोगवत् दार्वादिकृतप्रतिमादिवदित्यर्थः । एतेन वैशेषिकोक्तयुक्तिरपि दूषिता भवति । तैरपि मुक्तानां बुद्ध्यादिराहित्याङ्गीकारादिति ।। ४९ ।।",
  "15050": "ईश्वरसारूप्यं प्राप्तस्य मुक्तस्य बुद्ध्यादिराहित्यं युक्तिविरुद्धं चेत्याह ।। ज्ञानेति ।। ज्ञानप्रयत्नवाञ्छावान् ज्ञानं च प्रयत्नश्च वाञ्छा च ताः अस्य सन्तीति तथोक्तः । ईशः नारायणः स्वसामर्थ्येनैव स्वरूपशक्त्यैव अशुभं दुःखं न व्रजेत् न भुङ्क्ते । हिशब्दः प्रसिद्धिद्योतकः । ईशः तावद्दुःखं न भुङ्क्ते इति प्रसिद्धं अन्यथा ईशत्वव्याघातात् इत्यर्थः । सः ईशः तेनैव तं च स्वोपासकमपि तादृशं ज्ञानादिगुणवन्तं अशुभभोगवर्जितं च कुर्यात् । स्वोपासकं स्वसदृशं कुर्यात् । अन्यथा मुक्तस्य ईश्वरसारूप्यायुक्तेः इत्यर्थः । तस्मात् मुक्तस्य बुद्ध्यादिराहित्यं युक्तिविरुद्धमिति भावः ।। ५० ।।",
  "15051": "मुक्तस्य सुखित्वे दुःखित्वरूपबाधकं आशङ्क्य निराकरोति ।। दुःखव्याप्तमिति ।। बद्धे संसारिणि वर्तमानं सुखं दुःखव्याप्तं दुःखेन अविनाभूतं दृष्ट्वा मुक्तेः संसारात् मुक्तेः निरस्यता दुःखित्वापातभयेन सुखं निराकुर्वता वादिना स्वरूपं च निरस्येत मुक्तौ इति शेषः । अयं भावः । विमतो मुक्तः सुखी न भवति दुःखरहितत्वात्,यः सुखी सः दुःखरहितो न भवति,दुःखीति यावत् । यथा संसारी । न च असौ मुक्तः दुःखरहितो न भवति,दुःखरहित इति यावत् । तस्मात् न सुखीति । संसारिणि सुखदुःखयोः साहचर्यदर्शनमात्रेण मुक्तावपि तयोः अविनाभावं पश्यता स्वरूपस्यापि ताभ्यां साहचर्यदर्शनात् मुक्तौ सुखदुःखानङ्गीकारवत् स्वरूपं च नाङ्गीक्रियेत । ‘मुक्तः स्वरूप-शून्यः चेतनत्वे सति दुःखरहितत्वात् यः स्वरूपशून्यो न भवति सः दुःखरहितो न भवति यथा संसारीति’ प्रयोगो ज्ञेयः । मुक्तस्य स्वरूपानङ्गीकारे दोषमाह -शून्येति । तदा मुक्तस्वरूपस्य निरासाङ्गीकारे शून्यवादी भवेत् ।। ५१ ।।",
  "15052": "मुक्तस्य बुद्ध्यादिमत्वाङ्गीकारे बाधकं शङ्कते ।। नन्विति ।। नन्विति शङ्कायाम् । विप्रतिपन्नः मुक्तजीवः ऊर्मिमान् ऊर्मयः षडूर्मयः अस्य सन्तीति ऊर्मिमान् स्यात् । कुतः देहवत्वतः शरीरित्वात् चैत्रो यथा । इतिशब्दः शङ्कासमाप्तौ । अयं भावः । यदि मुक्तस्य बुद्ध्यादिकं स्यात् तर्हि तदाश्रयो देहोऽपि स्यात् । देहवत्वे उत्पत्याद्यूर्मिमत्वं च स्यात् । देहिनः संसारिणः ऊर्मिमत्वदर्शनात् । ऊर्मिमत्वे च मुक्तत्वव्याघातः इति मुक्तस्य ऊर्मिमत्वपरिहाराय देहाभावोऽङ्गीकर्तव्यः । देहाभावे च बुद्ध्यादिमत्वं दुर्घटं मुक्तस्येति वैशेषिकाः मन्यन्ते इति एवं उपन्यस्तं अनुमानं दूषयति उपाधिरिति ।। अत्र च ऊर्मिमत्वे अशुद्धदेहिता अशुद्धः प्राकृतः देहः अस्यास्तीति अशुद्धदेही तस्य भावः अशुद्धदेहिता प्राकृतदेहवत्वं उपाधिः प्रयोजकं स्यात् इत्यर्थः । ‘यत्र ऊर्मिमत्वं तत्र अशुद्धदेहिता यथा संसारिणीति साध्यव्यापकतायाः यत्र देहवत्वं तत्र अशुद्धदेहवत्त्वं इति नास्ति । पक्षे मुक्ते अशुद्धदेहवत्त्वस्य अभावेन साधनाव्यापकतायाश्च सत्त्वात् । तथा च व्यापकीभूतः अशुद्धदेहित्वलक्षणः उपाधिः पक्षात् मुक्तात् व्यावृत्तः स्वव्याप्यं ऊर्मिमत्वरूपं साध्यमपि व्यावर्तयति । व्यापकनिवृत्तौ व्याप्यनिवृत्तेः आवश्यक-त्वात् । एवं च उपाध्यभावः साध्याभावसाधने हेतुर्भवति । कथं ‘विमतो मुक्तः ऊर्मिमान् न भवति अशुद्धदेहरहितत्वात् ईश्वरवत्’ इति । एवं च देहवत्त्वानुमानस्य सोपाधिकत्वेन दुष्टत्वात् न तेन साध्यसिद्धिः इति ।। ५२ ।।",
  "15053": "देहवत्त्वहेतोः दूषणान्तरमाह ।। अनैकान्तिकतेति ।। हेतोः देहवत्त्वस्य अनैकान्तिकता व्यभिचारः स्यात् । कुतः अधीशितुः ईश्वरस्य देहवत्त्वात् । अयं भावः - यो देहवान् स ऊर्मिमान् इति व्याप्तिः नास्ति । ईश्वरे देहवत्त्वहेतोः सद्भावेऽपि ऊर्मिमत्त्वस्य साध्यस्याभावात् । अतोऽनैकान्तिको हेतुरिति । ईश्वरे देहवत्त्वहेतोरेव अभावात् न अनैकान्तिकता इति आशङ्क्याह ।। स इति ।। सः ईश्वरः ओहश्चेत् देहरहितश्चेत् तर्हि सः अनिच्छादिः न विद्यन्ते इच्छाज्ञानप्रयत्नादयो गुणाः यस्य सः इच्छादिगुणरहितः स्यात् इत्यर्थः । किमिव शशविषाणवत् शशृङ्गमिव । अनेन ‘ईश्वरः इच्छादिरहितः देहरहितत्वात् शशविषाणवत्’ इति अनुमानम् । यदि ईश्वरो निर्देहः स्यात् तर्हि इच्छादिरहितोऽपि स्यात् इत्यापादनं वा अत्र अभिप्रेतम् ।। ५३ ।।",
  "15054": "ननु ईश्वरस्य ज्ञात्रादिरूपसद्भावात् कथं शशृङ्गसाम्यं इत्यत आह ।। ज्ञात्रादीति ।। अस्य ईश्वरस्य ततः शशविषाणादेः वैलक्षण्याय विलक्षणत्वसिद्ध्यर्थं ज्ञात्रादिरूपं ज्ञातृ आदिः यस्य तत् तच्च तत् रूपं च ज्ञातृरूपं इच्छितृरूपं इत्यादिरूपं इत्यादिस्वरूपं स्यात् चेत् अङ्गीक्रियते चेत् । तर्हि तदेव ज्ञात्रादिरूपमेव देहशब्दोक्तं देहाख्यशब्देन उक्तम् । अस्माभिरिति शेषः । तर्हि ईश्वरस्य देहवत्त्वं अङ्गीकृतमेव इत्यर्थः । ईश्वरस्य ज्ञात्रादिरूपं अस्तीति त्वया यदुच्यते तदेव अस्माभिः देहशब्देनोच्यते । तथा च वस्तुनि विवादाभावात् नाममात्रे विवादस्य अप्रयोजकत्वात् सिद्धं ईश्वरस्य देहवत्त्वं इति । ईश्वरस्य देहवत्त्वाङ्गीकारे ऊर्मिमत्त्वशङ्कां परिहर्तुमाह ।। न हीति ।। असौ ईश्वरः प्राकृताकृतिः प्राकृता विकारभूता आकृतिः देहः यस्य सः तथोक्तः । प्राकृतदेहवान् न भवति । हि यस्मात् तस्मात् ऊर्मिमान् न भवतीत्यर्थः । तथा च ईश्वरस्य अप्राकृत-ज्ञानानन्दात्मक स्वरूपदेहवत्त्वस्य सद्भावात् ऊर्मिमत्वस्य अभावात् देहवत्त्वहेतोः अनैकान्तिकता सिद्धैव इति भावः ।। ५४ ।।",
  "15055": "एवमनुमाने दूषिते सति लब्धमर्थमाह ।। एवमिति ।। एवं ईश्वरवत् मुक्तस्यापि स्वरूपदेहत्वं ज्ञानानन्दादिस्वरूपदेहवत्त्वं उररीकृतं अङ्गीकृतम् । अस्माभिः इति शेषः । तथा च मुक्तस्य ईश्वरवदेव ऊर्मिमत्वाभावात् बुद्ध्यादिमत्त्वं स्वानन्दभोगश्चास्तीति सिद्धम् । तेन मुक्तस्य सुखभोग एव अस्ति न दुःखभोगः इत्येतत् उपपादयति ।। नेति ।। अपि इत्येतत् अत्रापि सम्बद्ध्यते । तेन पूर्वोक्तहेतुना ईश्वरवत् मुक्तस्यापि अनिष्टभोगः अनिष्टस्य दुःखस्य भोगः न स्यात् । कथंभूतः प्राकृतक्षेत्रसम्भवः प्राकृतं च तत् क्षेत्रं शरीरं च तस्मात् सम्भवः जन्यः । ‘क्षेत्रं पत्नीशरीरयोः’ इत्यमरः । दुःखभोगस्य प्राकृतशरीर-निमित्तत्वात् । मुक्तस्य च प्राकृतशरीराभावात् न दुःखभोगः । किं तु केवलपरमानन्दभोग एव अप्राकृतशरीरनिमित्तकः इति। मुक्तस्य सुखित्वे दुःखित्वापातः इति यदुक्तं तन्नेति भावः ।। ५५ ।।",
  "15056": "ननु एवं स्वरूपदेहत्वं इत्यनेन मुक्तस्य देहात्मकत्वं यदुक्तं तन्न । देहस्य सावयवत्वात् । तदात्मकस्य मुक्तस्यापि सावयवत्वात् । सावयवत्वे विनाशित्वं स्यादिति शङ्कते ।। विमत इति ।। विमतः मुक्तः अवयववान् न भवति । विनाशित्व-प्रसङ्गतः विनाशित्वस्य प्रसङ्गतः आपातात् पटवत् । ‘विमतो निरवयवः अविनाशित्वात् यः अविनाशी स निरवयवः यथा परमाणुः’ इति प्रयोगः । ‘यदि अवयवी स्यात् तर्हि विनाशी स्यात् पटवत्’ इति विपक्षे बाधकतर्कश्च । तस्मात् मुक्तस्य निरवयवत्वात् न सावयवदेहात्मकत्वं इति । तदेतत् दूषयितुं विकल्पयति ।। चेदिति ।। एवं अनुमानादिना मुक्तस्य अवयवाः निरस्यन्ते चेत् तर्हि पृच्छामः,किमिति,अत्र मुक्ते कीदृशाः अवयवाः निरस्यन्ते इति भिन्ना वा अभिन्ना वा इत्याशयः ।। ५६ ।।",
  "15057": "आद्यं दूषयति ।। सिद्धसाधनतेति ।। ते अवयवाः भिन्नाः अचिन्मयाः चिन्मयाः न भवन्तीति अचिन्मयाः अचेतनरूपा जडा इति यावत् । निरस्यन्ते चेत् तर्हि निरवयवत्वसाधकविनाशित्वहेतोः सिद्धसाधनता स्यात् । मुक्तस्य भिन्नावयव-राहित्यस्य अस्माकं सिद्धत्वात् इति भावः । द्वितीयं निराकरोति ।। आत्मन इति ।। आत्मनः जीवस्य भेदरहिताः अवयवाः वादिभिः एष्टव्याः अङ्गीकर्तव्या एव । वादित्व-साम्यात् यत्र क्वापि अभिन्नावयवानां अङ्गीकार्यत्वात् न निराकरणं युक्तं इति भावः ।। ५७ ।।",
  "15058": "ननु वैशेषिकैः कुतः आत्मनः अभिन्नावयवाः अङ्गीकर्तव्याः इत्यत आह ।। परमाण्विति ।। तेषां वैशेषिकाणां पक्षे आत्मनः परमात्मनो जीवात्मनो वा । व्याप्तै व्याप्तिसिद्ध्यर्थम् । परमाण्वादिदेशेषु परमाणुः आदिः येषां ते ते च ते देशाः प्रदेशाश्च तेषु । आदिशब्देन द्व्यणुकत्र्यणुकादिस्थलानि गृह्यन्ते । परमाण्वाद्यल्पस्थलेषु इत्यर्थः । व्यामादिकेषु व्यामो नाम तिर्यक् प्रसारितं हस्तद्वयम् । ‘व्यामो बाह्वोः सकरयोस्ततयोस्तिर्यगन्तरं’ इत्यमरः । स एव आदिः येषां ते व्यामादिकाः तेष्वपि । यथा आत्मनः प्रदेशाः अवयवाः स्युः तथा नः अस्मत्पक्षे अवयव्यभिन्नाः अवयवाः स्युः । अयं भावः - आत्मनः व्याप्तिं अङ्गीकुर्वतां वैशेषिकाणां परमाण्वाद्यल्पस्थलेषु व्यामादिस्थलेषु च आत्मनः प्रदेशाः अङ्गीकर्तव्या एव । अन्यथा व्याप्त्यसम्भवात् । तत्प्रदेशा आत्माभिन्ना एव अङ्गीकर्तव्याः । अन्यथा एकस्य आत्मनः सर्वव्याप्त्यसम्भवात् । एवं च सति तेषां पक्षे यथा आत्माभिन्नाः आत्मप्रदेशाः तथा अस्मत्पक्षेऽपि आत्मनः मुक्तजीवस्य अवयवाः तदभिन्नाः सुखज्ञानादिगुणाः एव करचरणाद्यात्मकाः सम्भवेयुरिति ।। ५८ ।।",
  "15059": "एवं मुक्तस्य अभिन्नावयवत्त्वं प्रसाध्य इदानीं इन्द्रियवत्वादि साधयति ।। मुक्त इति ।। मुक्तः रूपादिवित् रूपं आदिः येषां ते रूपादयो विषयाः तान् वेत्तीति रूपादिवित् । आदिशब्देन रसगन्धशब्दस्पर्शाः ग्राह्याः । प्रकृतो मुक्तः रूपादिविषयज्ञानवान् भवितुमर्हति जडान्यत्वे सति जडाद्भिन्नत्वे सति सत्त्वात् वस्तुत्वात् चेतनत्वादिति यावत् । यः चेतनः सः रूपादिज्ञानवान् ईश्वरो यथा इत्यर्थः । ननु ईश्वरस्य रूपादिज्ञानाभावात् दृष्टान्तः साध्यविकल इत्यत आह ।। दृष्टान्त इति ।। दृष्टान्तः ईशवत् इत्ययं दृष्टान्तः असाध्यविकलः साध्येन विकलः रहितः न भवतीति असाध्यविकलः । कुतः तस्य ईश्वरस्य वादिभिः अङ्गीकृतस्य ईश्वरस्य सर्वज्ञताग्रहात् सर्वज्ञतायाः ग्रहात् अङ्गीकारात् । ईश्वरवादिभिः ईश्वरस्य सर्वज्ञत्वस्य स्वीकारात् रूपादिविषयज्ञानस्य सत्त्वात् दृष्टान्तः साध्यविकलो न भवतीतिभावः ।। ५९ ।।",
  "15060": "ननु रूपादिवित् इत्यत्र मुक्तस्य सुखानुभवजनकरूपादिज्ञानं भवतां विवक्षितम् । तथा च तादृशं रूपादिज्ञानं ईश्वरे नास्तीति कथं दृष्टान्तः साध्यविकलो न भवतीति आशङ्क्य परिहरति ।। ईश्वर इति ।। ईश्वरः रूपादिविषयजातं अनुभवन्नपि जानन्नपि तेन रूपादिज्ञानेन सुखी न भवति । कुतः दुःखप्रसङ्गात् सुखित्वे दुःखित्वापातात् इति मा वादि त्वया न वक्तव्यम् । कुतः तद्व्याप्तिदूषणात् तद्व्याप्तेः तस्याः ‘यः सुखी स दुःखी यथा संसारी’ इत्युक्तायाः व्याप्तेः दूषणात् । ‘ननु सौख्यादिमान् न ईशः’ इत्यादिना पूर्वं दूषितत्वात् इति भावः । तस्मात् ईश्वरस्य रूपाद्यनुभवजन्यसुखसद्भावात् न साध्यविकलो दृष्टान्तः इत्यर्थः ‘वदेः कर्मणि लुङ्’ ।। ६० ।।",
  "15061": "ननु ईश्वरावादिनं प्रति ईश्वरदृष्टान्तेनैवं साधनं अयुक्तं इत्यत आह ।। दृष्टान्त इति ।। यस्य निरीश्वरवादिनः अयं ईश्वरवत् इत्युक्तः दृष्टान्तः इष्टः संमतः न । तस्य व्यतिरेकवान् व्यतिरेकः साध्यसाधनयोः अभावः सः अस्यास्तीति व्यतिरेकवान् । यः रूपादिज्ञानी न भवति स चेतनो न भवति शिलावत् पाषाणो यथा इत्येवंरूपः व्यतिरेकदृष्टान्तः स्यात् । एवं मुक्तस्य देहवत्त्वं इन्द्रियवत्त्वं आनन्दभोगवत्त्वं च प्रसाध्य इदानीं उपसंहरति ।। अत इति ।। अतः मुक्तस्य देहेन्द्रियादिमत्वसाधकप्रमाणसद्भावात् बाधकाभावाच्च असौ मुक्तः शुद्धचिद्देहेन्द्रियभोगी शुद्धा अप्राकृता स्वरूपभूतेति यावत् । सा च सा चित् ज्ञानं च देहश्च इन्द्रियाणि शुद्धचिदात्मकानि च तानि देहेन्द्रियाणि च तैः भोगः सुखं अस्यास्तीति एतादृशः भवत्येव । ‘भोगः सुखे स्त्र्यादिभृतौ’ इत्यमरः ।।६१।।",
  "15062": "ननु तर्हि भवदुक्तप्रकारमेव मोक्षं अनभ्युपगम्य तद्विरुद्ध-मोक्षाङ्गीकारो वादिनां कुत इत्यत आह ।। स्वानन्देति ।। स्वानन्दविषये स्वानन्द एव स्वरूपभूतानन्द एव विषयो भोग्यो यस्मिन् स तथोक्तः तस्मिन् । वेदोक्ते वेदैः ‘यत्र आनन्दाश्च मोदाश्च’ ‘अक्षण्वन्तः कर्णवन्तः सखायः’ ‘स तत्र पर्येति जक्षन् क्रीडन् रममाणः’ ‘सोऽश्नुते सर्वान् कामान् सह’ इत्यादि वेदवाक्यैः उक्ते निर्दुःखपरमानन्दतया प्रतिपादिते । युक्तिसाधिते युक्तिभिः ‘ज्ञानप्रयत्नवाञ्छावान् ईशः न हि अशुभं व्रजेत्’ इत्यादियुक्तिभिश्च साधिते मोक्षे वादिनां अयं दोषः कस्मात् किं मूलकः । अथवा तद्विरुद्धे तस्य अस्मदुक्तस्य मोक्षस्य विरुद्धे निर्विशेषब्रह्मभावरूपमोक्षे आग्रहः कस्मात् किं मूलक इति । तत्तत्स्वभावमन्तरेण द्वेषाग्रहयोः मूलं न पश्यामः इति भावः ।। ६२ ।।",
  "15063": "‘आस्माकेऽपेक्षिते पक्षे मोक्षं दद्यादधोक्षजः’ इत्युक्तं उपसंहरति ।। तत इति ।। ततः अस्मन्मतविरुद्धानां अप्रामाणिकत्वात् प्रमाणविरुद्धत्वाच्च तानि मतानि अनादृत्य विष्णुः व्याप्तः नारायणः मोक्षादिदाता । आदिशब्देन सृष्ट्यादेः ग्रहणम् । मोक्षः आदिः यस्य तत् तस्य दाता इति इत्थं अङ्गीकारे सति विश्वं अखिलं तत्तदपेक्षितं मोक्षादि शोभनं मङ्गलं भवति । कथंभूतो विष्णुः स्वतः प्रमाणेन स्वप्रामाण्यग्रहणार्थं स्वव्यतिरिक्त-प्रमाणान्तरनिरपेक्षेण वेदेन वेदितः स्वातन्त्र्याद्यशेषगुणपूर्णतया निर्दोषतया च प्रतिपादितः देवः क्रीडादिगुणविशिष्टः ।। ६३ ।।",
  "15064": "‘तदा तदाननाम्भोजाद्वृत्तोपन्यासभारती’ इत्यारभ्योक्तं उपसंहरन्नेव त्रिविक्रमार्यं सोऽपश्यत् इति प्रकृतमनुसरति ।। इत्यादीनिति ।। इत्यादीन् पूर्वोक्तान् अर्थान् प्रमेयविशेषान् दर्शयन्ती प्रतिपादयन्ती विश्वाभिज्ञस्य विश्वं अभितः सम्यक् जानातीति विश्वाभिज्ञः तस्य पूर्णप्रज्ञाचार्यस्य उपन्याससंयुता उपन्यासेन वाङ्मुखेन संयुता व्याख्या प्रवचनं त्रिविक्रमार्येण त्रिविक्रमपण्डिताचार्येण तदा व्याख्यानसमये शुश्रुवे श्रुता । ‘श्रु श्रवणे इति धातोः कर्मणि लिट् आत्मनेपदं शुश्रुवे शुश्रुवाते शुश्रुविरे’ ।। ६४ ।।",
  "15065": "अथेति ।। अथ श्रीमध्वोपन्याससमाप्त्यनन्तरं असौ त्रिविक्रमाचार्यः विविधान् तर्कशरान् तर्का एव युक्तय एव शराः बाणाः तान् वीर्येण बुद्धिबलेन । ‘वीर्यं बले प्रभावे च’ इत्यमरः प्रायुङ्क्त प्रयोजितवान् । ‘युजिर्योगे इत्यतो लङ् आत्मनेपदं अयुङ्क्त अयुञ्जातां अयुञ्जत’ । कथंभूतान् बोधचापगुणेरितान् बोधः ज्ञानमेव चापस्य गुणः धनुषः मौर्वी तेन ईरितान् । विपक्षयुक्तान् मध्वमतविरुद्धसिद्धान्तयुक्तान् । तीक्ष्णान् व्याप्त्यादि-मत्तया दृढान् । यथा कश्चित् योद्धा प्रतिवीरनिरासाय चापगुणेरितान् धनुषः मौर्व्या उत्थितान् विपक्षयुक्तान् वेः पक्षिणः पक्षाः तैः युक्तान् । ‘विः पक्षिपरमात्मनोः’ इत्यमरः। तीक्ष्णान् निशितान् विविधान् सायकान् वीर्येण बलादाकृष्य विसर्जयेत् तद्वत् इति श्लेषाभिप्रायः ‘मौर्व्यां द्रव्याश्रिते तत्त्वे शुक्ले सन्ध्यादिके गुण’ इत्यभिधानम् ।। ६५ ।।",
  "15066": "चिच्छेदेति ।। तदा त्रिविक्रमार्येण उक्ते सति प्रहसन् मन्दं हसन् अतुच्छधिषणः अतुच्छा अनल्पा पूर्णा धिषणा प्रज्ञा यस्य स तथोक्तः मध्वाचार्यः । तान् त्रिविक्रमार्यप्रयुक्ततर्कान् अतिशयालुभिः अतिक्रान्तवद्भिः । तदपेक्षया प्रबलैः इति यावत् । तर्कसायकैः स्वप्रयुक्तयुक्त्याख्यबाणैः प्रयुक्तमात्रान् केवलप्रयुक्तानेव न तु अवकाशवतः प्रयोगानन्तरमेव इति यावत् । लीलया अनायासेन चिच्छेद निराकृतवान् । यथा योद्धा प्रतिवीरप्रयुक्तान् शरान् तदपेक्षया दृढैः स्वशरैः अविलम्बेन छिनत्ति तद्वत् इति श्लेषाभिप्रायः । ‘छिदिर् द्वैधीकरणे इति धातोः लिट् परस्मैपदं चिच्छेद चिच्छिदतुः चिच्छिदुः’ ।। ६६ ।।",
  "15067": "अधार्याणीति ।। विजिगीषुः जेतुमिच्छन् द्विजश्रेष्ठः ब्राह्मणोत्तमः त्रिविक्रमाचार्यः वेदास्त्राणि वेदा एव वेदवाक्यान्येव अस्त्राणि प्रयुक्तवान् । तर्केण पराजितस्सन् वेदवाक्यानि प्रयुक्तवान् इत्यर्थः । विजिगीषुः द्विजश्रेष्ठः क्षत्रियश्रेष्ठः बाणयुद्धे पराजितो भूत्वा अस्त्रप्रयोगं यथा कुर्यात् तद्वदिति श्लेषार्थः । कथंभूतानि इतरजनैः इतरैः त्रिवर्णेभ्यः ब्राह्मणक्षत्रियवैश्येभ्यः अन्यैः जनैः शूद्रैः अधार्याणि श्रवणायोग्यानि । शूद्राणां वेदानधिकारित्वात् इति भावः । यद्वा इतरजनैः श्रुतधारणाशक्तिरहितैः अल्पप्रज्ञैः अधार्याणि बहुत्वात् अनुवदितुमशक्यानि अस्त्राणि च वैदिकत्वात् शूद्रायोग्यानि शत्रुजनैः सोढुमशक्यानीति वा । पूरुषैः अनिवर्त्यानि प्रतीतार्थं निवारयितुमशक्यानि अर्थान्तरं कर्तुं अशक्यानीति यावत् अस्त्राणि च प्रत्यस्त्रानभिज्ञैः अनिवार्याणि हि ।। ६७ ।।",
  "15068": "वाक्यैरिति ।। असौ श्रीमध्वः तानि परप्रयुक्तानि वेदवाक्यानि संन्यवर्तयत् निवर्तितवान् । निवर्तनं नाम पराभिमतार्थप्रत्याख्यानम् । किं कुर्वन् अतिबलीयोभिः निरवकाशत्वेन बहुत्वेन च बलिष्ठैः वैदिकैः वेदगतैः वाक्यैः स्वप्रयुक्तैः अर्थान्तरं प्रकटयन् । प्रतिवादिप्रयुक्तवाक्यस्य तदभिप्रेतार्थात् अर्थान्तरं प्रकाशयन् । कैरिव प्रत्यस्त्रैरिव । यथा कश्चित् योद्धा परप्रयुक्तास्त्रं प्रत्यस्त्रैः निवारयति तद्वत् इति भावः । ‘निपूर्वात् वृतु वर्तने इति धातोः णिजन्तात् लङ् परस्मैपदम्’ ।। ६८ ।।",
  "15069": "सप्तेति ।। चक्रायुधप्रियः चक्रं आयुधं यस्य स चक्रायुधः हरिः तस्य प्रियः श्रीमध्वाचार्यः । अमुना त्रिविक्रमार्येण सह एवं पूर्वोक्तप्रकारेण सप्ताष्टानि सप्त च अष्ट च सप्ताष्टानि पञ्चदशसङ्ख्याकानि दिनानि । ‘कालाध्वनोरत्यन्तसंयोगे’ इति द्वितीया । पञ्चदशदिनेषु इत्यर्थः । प्रतिपदमारभ्य पञ्चदशदिनपरिपूर्तिपर्यन्तं इति यावत् । वादं वादकथां कृत्वा तं त्रिविक्रमपण्डिताचार्यं निरुत्तरं प्रत्युत्तररहितं निश्चोद्यं प्रश्नरहितं चक्रे । तत्पृष्टस्य सर्वस्यापि उक्तत्वेन प्रष्टव्यांशस्य अभावात् इति भावः ।। ६९ ।।",
  "15070": "प्रणम्येति ।। शिष्टः विशिष्टः उत्तमजीवः असौ त्रिविक्रमाचार्यः मध्वाचार्यं प्रणम्य नमस्कृत्य आचष्ट अब्रवीत् । ‘आङ् पूर्वात् चक्षीङ् व्यक्तायां वाचीत्यतो लडात्मनेपदं आचष्ट आचक्षातां आचक्षत’ । किमिति,हे नाथ स्वामिन् चापलं मम चापल्यम् । बालत्वमिति यावत् । क्षम्यतां त्वया सह्यताम् । ‘क्षमूष् सहने इति धातोः कर्मणि लोट् आत्मनेपदम्’ । ध्रुवं शाश्वतं तव पदपद्मरजोदास्यं पदपद्मयोः पादकमलयोः रजांसि पांसवः तेषां दास्यं किङ्करत्वं मे मह्यं दीयताम् । त्वया इति शेषः । ‘पांसुर्ना न द्वयो रजः’ इत्यमरः । ‘डु दाञ् दाने इत्यतः कर्मणि लोट् आत्मनेपदम्’ । एतादृशबुध्द्युत्पादने स्वरूपोत्तमत्त्वमेव निमित्तं इति सूचयितुं शिष्ट इत्युक्तम् ।। ७० ।।",
  "15071": "व्याख्यामिति ।। ततः दासत्वदानानन्तरं भूयोधीः भूयसी पूर्णा धीः प्रज्ञा यस्य स भूयोधीः मध्वाचार्यः भाष्यस्य ब्रह्मसूत्रभाष्यस्य व्याख्यां आरेभे । सूरिनन्दनः सूरेः सुब्रह्मण्याख्यपण्डितस्य नन्दनः सूनुः त्रिविक्रमाचार्यः श्रवणं भाष्यश्रवणं आरेभे । सन्तः सज्जनाः प्रीतिं आरेभिरे । असन्तः असज्जनाः अन्यां अप्रीतिं आरेभिरे आरब्धवन्तः । मध्वादयः तद्व्याख्यानादिकं समं युगपत् आरेभिरे । ‘रभ राभस्ये इत्यतः लिट् आत्मनेपदम्’ । यदा त्रिविक्रमाचार्यः वादे पराजितः मध्वाचार्यशिष्यो भूत्वा मध्वाचार्यात् तत्कृतब्रह्मसूत्रभाष्यव्याख्यानं श्रुतवान् तदा सज्जनाः सन्तोषं प्रापुः माया-वादिनः सर्वे दुःखं प्रापुः इति भावः ।। ७१ ।।",
  "15072": "गुर्वाज्ञेति ।। षडर्धविक्रमार्यः षडर्धशब्दस्य त्र्यर्थकत्वात् त्रिशब्द-स्थाने षडर्धशब्दप्रयोगः । ततश्च असौ त्रिविक्रमार्यः गुर्वाज्ञागौरवात् गुरोः श्रीमध्वाचार्यस्य आज्ञायां गौरवात् बहुमानात् । गुर्वाज्ञां स्वीकृत्येति यावत् । दुष्करां गुर्वाज्ञां ऋते कर्तुं अशक्यां भाष्यस्य श्रीब्रह्मसूत्रभाष्यस्य टीकां विवृतिं तत्त्वप्रदीपिकाख्याम् । ‘विवृतिः पञ्चिका टीका’ इत्यभिधानम् । कुर्वन् महाचार्यं महांश्चासौ आचार्यश्च महाचार्यः श्रुत्यादेः मुख्यव्याख्यातारं तं मध्वाचार्यम् । ‘मन्त्रव्याख्याकृदाचार्यः’ इत्यमरः । अवोचत अभाषत । ‘वच परिभाषणे इत्यतो लङ् आत्मनेपदं अवोचत अवोचेतां अवोचन्त’ ।। ७२ ।।",
  "15073": "कवीन्द्रैरिति ।। यतः यस्मात् भाष्याब्धेः भाष्याख्यरत्नाकरात् न्यायरत्नानि न्यायाख्यरत्नानि अनिशं निरन्तरं सङ्गृह्यापि स्वीकृत्यापि कवीन्द्रैः पण्डितश्रेष्ठैः न समाप्यन्ते । न्यायानां बहुत्वात् इति भावः । यथा समुद्रात् रत्नानि अनिशं सङ्ग्रहेणापि न समाप्यन्ते एवमेव भाष्यादपि न्यायानुद्धृतवता विदुषा न समाप्यन्ते इति भावः । ‘सम्पूर्वादाप्लृ व्याप्तौ इत्यतः कर्मणि लट् आत्मनेपदम्’ । अत्र न्यायशब्देन श्रुति-विचाराङ्गभूताः ‘उपक्रमोपसंहाराभ्यासाः अपूर्वताफलार्थवादाः श्रुतिलिङ्गसमाख्याप्रकरण-स्थानानि च तथा प्रमाणानां प्राबल्यदौर्बल्यविचाराङ्गभूताः निरवकाशत्त्वसावकाशत्त्वोप-जीवकत्त्वबहुत्वाल्पत्वानि चोच्यन्ते’ । एतेन न्याया एव अस्मिन् भाष्ये बाहुल्येन व्युत्पादिताः इत्यर्थः । तस्मात् अस्य भाष्यस्य गाम्भीर्यं गम्भीरत्वं अद्भुतं आश्चर्यम् ।।७३।।",
  "15074": "दशेति ।। एषु भाष्यालयेषु उपनिषद्भाष्याख्यमन्दिरेषु युक्ताः उपपन्नाः समीप्सिताः अभिप्रेताः अर्थाः उपनिषद्भाष्येषु प्रोक्ताः उपनिषदर्थाः दश दशसङ्ख्याकाः उपनिषदः वेदान्तान् अलं सम्यक् प्रसादयन्ति सुखेन विज्ञातार्थान् कुर्वन्ति । के का इव,समीप्सिताः भर्तृभूताः देवाः आलयेषु स्वमन्दिरेषु युक्ताः देवीः स्वभार्याः इव । स्त्रीणां स्वस्वमन्दिरेषु स्वस्वपतियोगेन प्रसन्नमनस्त्वस्य प्रसिद्धत्वात् । उपनिषदः सुखेन ज्ञातार्थाः बभूवुः इति भावः । ‘प्रपूर्वात् षद्लृ विशरणगत्यवसादनेषु इति धातोर्णिजन्तात् लट् परस्मैपदम्’ ।। ७४ ।।",
  "15075": "गीतेति ।। आभ्यां गीतातात्पर्यभाष्याभ्यां गीतायाः भगवद्गीतायाः तात्पर्यं च भाष्यं च तात्पर्यभाष्ये ताभ्याम् । अप्रतीकारैः प्रतीकाररहितैः । परैः निराकर्तुं अशक्यैः इति यावत् । गोगणैः वचनसमूहैः विश्वं सर्वं प्रमेयजातं अधिकं प्रकाश्यते प्रकटितं भवति । ‘कासृ दीप्तौ इति धातोः कर्मणि लिट् आत्मनेपदम्’ । तत्र दृष्टान्तः र्ओन्दुभ्यां गोगणैः गवां रश्मीनां गणैः समूहैः विश्वं जगदिव ।। ७५ ।।",
  "15076": "इतिहासेति ।। भवच्चिताद्रिलोडितात् भवतः चित्तं मनः तल्लक्षणोऽद्रिः मन्दरपर्वतः तेन लोडितात् मथितात् । इतिहासपुराणाब्धेः इतिहासाः भारतरामायण पञ्चरात्रागमाख्याः पुराणानि भागवतादीनि तेषां समाहारः इतिहासपुराणं तन्नामकात् अब्धेः क्षीरसमुद्रात् जातां उत्पन्नां भारततात्पर्यसुधां श्रीमन्महाभारततात्पर्यनिर्णयाख्यामृतं सन् सत्पुरुषः कः न सेवते सर्वेऽपि सेवन्त एव । यथा सज्जनाः सर्वेऽपि अमृतं पिबन्त्येव तथा सर्वेऽपि सत्पुरुषाः भारततात्पर्यनिर्णयं श्रवणादिना सेवन्त एव इति भावः ।। ७६ ।।",
  "15077": "पुराणेति ।। भवता त्वया श्रीभागवतनिर्णयः श्रीभागवतस्य निर्णयः तात्पर्यनिर्णयः चक्रे कृतः । ‘डु कुञ् करणे इति धातोः कर्मणि लिट् चक्रे चक्राते चक्रिरे’ । कथंभूतः अभाषात्रयवेदिनां भाषाणां गुह्यदर्शनसमाधिलक्षणभाषाणां त्रयं विन्दन्तीति भाषात्रयवेदिनः भाषात्रयवेदिनो न भवन्तीति अभाषात्रयवेदिनः तेषाम् । भाषात्रयमजानतां पुराणस्थानपान्थानां पुराणान्येव स्थानं आश्रयो येषां ते पुराणस्थानाः । पुराणोपजीवनेनैव तत्त्वज्ञानार्थिन इत्यर्थः । पुराणस्थाना एव पान्थाः पथिकाः तेषाम् । ‘पान्थः पथिकः’ इत्यमरः । सुसखा समीचीनः सखा मित्रम् । उपकारक इति यावत् तत्तदंशभाषां अजानतां पुराणकथासङ्कथने प्रवर्तमानानां पुरुषाणां अयं भागवततात्पर्य निर्णयः तात्पर्यज्ञानसाधनत्वात् सुसखा भवतीति भावः ।। ७७ ।।",
  "15078": "क इति ।। उत्तमं उत्तमार्थोपेतं अमरैः देवैः आश्रितच्छायं आश्रिता अङ्गीकृता छाया सिद्धान्तः यस्य स तथोक्तः तम् । तन्त्रसारं सम्प्राप्य कः पुमान् पर्याप्तवाञ्छितः पर्याप्तः पूर्णः वाञ्छितः कामः यस्य सः पर्याप्तवाञ्छितः न स्यात् । कमिव अमरैः आश्रितच्छायां आश्रिता छाया अनातपः यस्य स तथोक्तः तम् । ‘छाया सूर्यप्रिया कान्तिः प्रतिबिम्बमनातपः’ इत्यमरः । कल्पद्रुममिव कल्पवृक्षमिव । यथा कल्पद्रुम-च्छायाश्रितानां पूर्णो मनोरथो भवेत् तथा तन्त्रसारसिद्धान्तं जानतां अभीष्टसिद्धिः भवतीति भावः ।। ७८ ।।",
  "15079": "लोकानामिति ।। हे करुणाकरदयासमुद्रगुरो भवान् त्वं वादसन्मानलक्षणे वादः कथा च सच्च तत् मानं सन्मानं प्रमाणं च वादसन्माने तयोः लक्षणे । कथालक्षणप्रमाणलक्षणाख्यप्रकरणे इत्यर्थः । व्यधात् कृतवान् । कथंभूते,लोकानां जनानां अस्य मार्गस्य कथाप्रमाणप्रकारस्य अवलोकाय दर्शनाय नेत्राभे नेत्रयोः चक्षुषोः आभेव आभा ययोस्ते नेत्राभे । वादजल्पवितण्डाख्यकथाप्रकारदर्शनाय कथालक्षणं प्रमाणप्रकारदर्शनाय प्रमाणलक्षणाख्यं प्रकरणं नेत्राभं इत्यर्थः ।। ७९ ।।",
  "15080": "एकाकीति ।। अयं तत्त्वनिर्णयपार्थः तत्त्वनिर्णयः विष्णुतत्त्व-निर्णयाख्यः पार्थः अर्जुनः केन नाम केन पुरुषेण न पूज्यते सर्वैरपि पूज्यते एवेति भावः । ‘पूज पूजायां इति धातोः कर्मणि लट् आत्मनेपदम्’ । यः एकाकी असहायः सन्नपि विद्विषां द्वेषिणां वादिनां मौलिषु मूर्धसु पदं पादं चक्रे स्थापितवान् । निराकरोत् इति यावत् । किल इति प्रसिद्धौ । पार्थपक्षे पुराणप्रसिद्धिः तत्त्वनिर्णयपक्षे अनुभवसिद्धिः ज्ञेया । यथा विराटनगरे उत्तरगोग्रहणे निवातकवचाद्यसुरनिग्रहे च अर्जुनः एक एव शत्रून् पराभूतवान् तद्वत् अयं ग्रन्थोऽपि एक एव सर्वदुर्वादिगर्वनिराकरणे समर्थ इति ।। ८० ।।",
  "15081": "वादेति ।। मारुतेन वायुना त्वया ईरिताः प्रोक्ताः वादादयः वादः तत्त्वोद्योतः आदिः येषां ते वादादयः । प्रकरणस्फुलिङ्गाः प्रकरणान्येव स्फुलिङ्गाः अग्निकणाः । ‘त्रिषु स्फुलिङ्गोऽग्निकणः’ इत्यमरः । अलं अत्यन्तं तनवोऽपि सूक्ष्मा अपि विपक्षकक्षं विपक्षः विरुद्धसिद्धान्त एव कक्षं शुष्ककाननम् । ‘सौरभे च तृणे कक्षं शुष्ककाननवीरुधोः’ इति विश्वः क्षिण्वन्ति नाशयन्ति । यथा वायुनोद्बोधिताः अग्निकणाः वनं नाशयन्ति तथा वायुना त्वया प्रोक्तानि श्रीमत्तत्त्वोद्योतादिप्रकरणानि प्रतीपवादं निराकुर्वन्तीति भावः । ‘क्षिणु हिंसायां इत्यतो लट् परस्मैपदं क्षिणोति क्षिणुतः क्षिण्वन्ति’ ।। ८१ ।।",
  "15082": "अनन्त इति ।। त्वया आत्मपरिज्ञप्त्यै आत्मनः स्वसामर्थ्यस्य परिज्ञप्त्यै अणौ अल्पे भाष्यसङ्ग्रहे भाष्यस्य ब्रह्मसूत्रभाष्यस्य सङ्ग्रहे सङ्कोचकथनरूपे अणुवेदान्तभाष्ये अनन्तः अपरिमितः अर्थः अभिधेयः प्रकटितः । अहो एतदाश्चर्यम् । केनेव कृष्णेन यशोदानन्दनेन आत्मपरिज्ञप्त्यै आननान्तरे विवृतस्ववदनस्य मध्ये अनन्तः अर्थः प्रपञ्च इव ।। ८२ ।।",
  "15083": "भगवन्निति ।। हे भगवन् लौकिकीं लौकिकविषयां चित्रकवितां नानाविधयमकरूपां कवितां कवित्वं दर्शयन् गोप्यं रहस्यं भारतसंक्षेपं भारतस्य महाभारतार्थस्य संक्षेपं सङ्ग्रहरूपं यमकभारताख्यं काव्यं अकृथाः कृतवानसि किल । कथंभूतं विश्वविस्मयं विश्वस्य आश्चर्यकरम् ।। ८३ ।।",
  "15084": "नानेति ।। त्वयि विद्यमानाः । त्वत्कृताः इत्यर्थः । नानासुभाषित स्तोत्रगाथादिकृतिसत्कृतीः सुभाषितानि च स्तोत्राणि च गाथाश्च ताः एव आदयो येषां तानि तथोक्तानि नानाविधानि च तानि सुभाषितस्तोत्रगाथादीनि च तेषां कृतयः आकाराः ताश्च ताः सत्कृतयः समीचीनग्रन्थाश्च ताः । सुभाषितरूपः स्तोत्ररूपः गाथारूपः सदाचारस्मृतिरूपः जयन्तीकल्परूपः इत्यादिनानाविधग्रन्थान् त्वत्कृतान् के गणयन्ति बहुत्वात् इति भावः । का इव,रत्नाकरे समुद्रे विद्यमानाः रत्नश्रेणीः वा रत्नानां श्रेणीः समूहान् । यथा समुद्रे बहुरत्नानि सन्ति तथा त्वय्यपि बहुग्रन्थाः सन्तीति भावः । ‘गण संख्याने इत्यतो लट् परस्मैपदम्’ ।। ८४ ।।",
  "15085": "एष्विति ।। सतां सज्जनानां सभा एषु भवत्प्रणीतेषु भाष्यस्तोत्र-गाथादिग्रन्थेषु विषये दभ्रमतीन् दभ्रा अल्पा मतिः येषां तान् । एते ग्रन्थाः अल्पा इति मन्यमानान् इत्यर्थः । दभ्रान् मन्दान् जनान् उच्चैः हसति अपहासं करोति । मितानपि शब्दतः परिमितानपि अमितार्थदान् अमिताश्च ते अर्थाश्च तान् ददतीति तान् । बह्वर्थप्रतिपादकान् एतान् ग्रन्थान् चिन्तामणीन् चिन्तामणिसदृशान् चिन्तयन्ती मन्यमाना । यथा चिन्तामण्याद्याः अणुत्वेन परिमिता अपि अनन्ताभीष्टदाः एवं एते भवत्प्रणीता ग्रन्थाः शब्दतः मिताः अपि अमितार्थवाचकाः तान् एतान् अल्पान् मन्यमानान् मन्दबुद्धीन् सत्सभा उच्चैः हसतीति भावः ।। ८५ ।।",
  "15086": "अपरोऽपीति ।। एतेषु एतादृशेषु ग्रन्थेषु सत्स्वपि अस्माभिः अपरोऽपि अन्योऽपि ग्रन्थः इष्यते अपेक्ष्यते । अत्र दृष्टान्तः-पुरा इन्द्रादिषु इन्द्रादिदेवेषु सत्स्वपि अमरैः देवैः अपरः तारकारिरिव तारकः तारकासुरः तस्य अरिः शत्रुः स्कन्द इव । ‘बाहुलेयस्तारकजित्’ इत्यमरः । ‘इषु इच्छायां कर्मणि लट् आत्मनेपदम्’ ।। ८६ ।।",
  "15087": "अपरो ग्रन्थः कुत इत्यत आह ।। ग्रन्थेभ्य इति ।। अगाधेभ्यः गम्भीरेभ्यः बहुयुक्तिगर्भितेभ्यः इति यावत् । एभ्यः भवत्कृतेभ्यः ग्रन्थेभ्यः युक्तयः भवदभिप्रेता युक्तयः मनोमान्द्यात् मनसः अस्मद्बुद्धेः मान्द्यात् अल्पविषयत्वात् नः अस्माकं दुरुद्धराः उद्धर्तुं अशक्याः । ज्ञातुं अशक्याः इत्यर्थः । ततः तस्मात् कारणात् अस्माकं व्यक्ततर्कततिं व्यक्तानां तर्काणां युक्तीनां ततयः समूहाः यस्मिन् स तथोक्तः तं ग्रन्थं कुरु विरचय । ‘डु कृञ् करणे इति धातोः लोट् परस्मैपदं कुरु-कुरुतात् कुरुतं कुरुत’ ।।८७।।",
  "15088": "इतीति ।। त्रिविक्रमार्येण इति पूर्वोक्तप्रकारेण अर्थितः प्रार्थितः सः मध्वः सतां सुधां अमृतवत् सुखकरीं अनुव्याख्यां तन्नामकग्रन्थं व्यधात् चकार । कथंभूतां दुर्वादिगर्वाद्रिपविं दुर्वादीनां गर्वः अहंकार एव अद्रिः पर्वतः तस्य पविं वज्रतुल्याम् । वज्रेण यथा अद्रयः भिद्यन्ते तथा अनयापि दुर्वाद्यहंकारखण्डनं भवतीति भावः । ‘कुलिशं भिदुरं पविः’ इत्यमरः । पुनः कथंभूतां मायिध्वान्तरविद्युतिं मायिन एव मायिमतमेव ध्वान्तं अन्धकारः तस्य रविद्युतिः सूर्यप्रभासदृशी ताम् । यथा अन्धकारः सूर्यप्रभया निरस्यते तथा अनया मायिमतं निरस्यत इति भावः ।। ८८ ।।",
  "15089": "।। युगपदिति ।। कदाचित् एनां अनुव्याख्यां युगपत् एकदा रचयन् कुर्वन् चतुरः कुशलः सः श्रीमध्वाचार्यः चतुरः चतुः संख्याकान् शिष्यान् निरन्तरं अवकाशं विनैव युगपत् इति यावत् लीलया अनायासेन ओखयत् खलु । चतुरः श्रीमध्वः कस्मिंश्चित् काले स्वयं अध्याय चतुष्टयं युगपदेव अनायासेन लेखयामासेति भावः ।।८९।।",
  "15090": "।। युक्ताया इति ।। एषः श्रीमध्वाचार्यः तत्र श्रीमदनुव्याख्याने आत्मना स्वेन प्रोक्तायाः कथितायाः युक्तायाः उपपन्नायाः युक्तिमालायाः युक्तीनां मालायाः पङ्क्तेः समूहस्येति यावत् विवरणं प्रपञ्चनं व्यक्तं स्पष्टं यथा भवति तथा चक्रे । कथं भूतं,कवीन्द्रैः पण्डितश्रेष्ठैः । दुष्करं कर्तुमशक्यं अनुव्याख्यानोक्त पूर्वपक्षसिद्धान्तानुरूपं श्रीमन्न्यायविवरणाख्यं अपरं ग्रन्थं चकारेति भावः ।। ९० ।।",
  "15091": "अथ श्रीविष्णुतीर्थाचार्यस्य महिमानं वर्णयितुं उपक्रमति ।। मध्वेन्दोः इति ।। मध्वेन्दोः मध्वाचार्याख्यचन्द्रस्य नित्यसम्बन्धात् नित्यं दर्शनादि-सम्बन्धात् निस्तमस्तापचेतसोः तमः अज्ञानं च तापश्च तमस्तापौ निर्गतौ तमस्तापौ यस्मात् । तादृशं चेतः अन्तःकरणं ययोस्तौ निस्तमस्तापचेतसौ तयोः । अज्ञानता-परहितान्तःकरणयोः इत्यर्थः । पित्रोः मध्यगेहतद्भार्ययोः वैकुण्ठं वैकुण्ठलोकं यातयोः प्राप्तयोः सतोः अस्य श्रीमध्वस्य अवरजः अनुजः गृहे स्वमन्दिरे अवसत् ।। ९१ ।।",
  "15092": "विधीति ।। विधिभ्रूविभ्रमभ्रश्यद्धनगोधान्यसम्पदा विधेः अदृष्ट-प्रेरकस्य विधातुः भ्रुवोः विभ्रमेण विलासेन भ्रश्यन्ती नष्टा धनं च गावश्च धान्यानि च धनगोधान्यानि एतद्रूपा च सा सम्पच्च धनगोधान्यसम्पत् विधिभ्रूविभ्रमभ्रश्यन्ती धनगोधान्यसम्पत् यस्य स तथोक्तः तेन । निर्वेदिना निर्वेदः वैराग्यं अस्यास्तीति निर्वेदी तेन । विरक्तिमता । वेदविदा वेदं वेत्तीति वेदवित् तेन वेदार्थज्ञानिना । तेन मध्वानुजेन वेदवादिराट् वेदान् वदन्ति व्याख्यान्ति ते वेदवादिनः तेषां वेदव्याख्यातॄणां राट् श्रेष्ठः श्रीमध्वाचार्यः आपे प्राप्तः । ‘आप्लृ व्याप्तौ इत्यतः कर्मणि लिट् आत्मनेपदं आपे आपाते आपिरे’ । मध्वानुजः मातापितृमरणानन्तरं अदृष्टवशात् धनादिनाशे सति विरक्तः सन् यत्याश्रमं ग्रहीतुं श्रीमध्वाचार्यं अगमत् इति भावः ।। ९२ ।।",
  "15093": "पारिव्राज्यमिति ।। उर्वीक्षः उर्वी बहुला ईक्षा बुद्धिः यस्य स उर्वीक्षः पूर्णप्रज्ञाचार्यः । पारिव्राज्यं परिव्राजः भिक्षोः भावः पारिव्राज्यं संन्यासाश्रमम् । ‘भिक्षुः परिव्राट् कर्मन्दी’ इत्यमरः । प्रार्थयन्तं मुहुः भृशं पादानम्रं पादयोः आनम्रं आनतं तमिमं स्वानुजं समयापेक्षया समयस्य संन्यासाश्रमस्वीकारयोग्यस्य कालस्य अपेक्षया इच्छया धाम स्वगृहं गमयामास । अयं चातुर्मास्यः कालः संन्यासस्वीकारयोग्यो न चातुर्मास्यसमाप्त्यनन्तरं संन्यासाश्रमं दास्यामीति तं प्रत्युक्त्वा तावत् गृहं प्रवेशयामास इति भावः ।। ९३ ।।",
  "15094": "नेति ।। समयार्थी समयं अर्थयते इति समयार्थी संन्यासकालं प्रतीक्षमाणः धीरधीः धीरा संन्यासाश्रमस्वीकारे धैर्यवती धीः यस्य सः स्थिरबुद्धिः सः मध्वानुजः ज्येष्ठं अग्रजं मध्वाचार्यं स्मरन् ध्यायन्,न जघास,न भुक्तवान्,न सुष्वाप निद्रां न चकार,न जहास हासं न कृतवान् । समयार्थी चतुर्दशवत्सरानन्तरं आयास्यामीति रामकृतं कालं प्रतीक्षमाणः ज्येष्ठं रामं स्मरन् रामानुजः दाशरथिरामस्य अनुजः भरतः यथा न निद्रादिकं कृतवान् तथेत्यर्थः । न कुत्रापि विषये आसक्तिं कृतवान् इति भावः । त्रिष्वप् शये इति धातोर्लिट् परस्मैपदम् । ‘‘सुष्वाप सुषुपतुः सुषुपुः । ‘घस्तृ अदने इति धातोः लिट् परस्मैपदम्, ‘‘जघास जक्षतुः जक्षुः । ‘‘हसे हसेन’’ इति लिट् परस्मैपदम् । जहास जहसतुः जहसुः ।। ९४ ।।",
  "15095": "।। राज्येति ।। (भगवान्) श्रीमध्वः (शरदत्यये) शरदः शरदृतोः ‘स्यादृतौ वत्सरे शरत्’ इत्यभिधानं अत्यये अवसाने सति (अवतारभुवं) अवतारस्य स्वजन्मनः भूः भूभिः तां पाजकक्षेत्रं (प्रायात्) प्राप किं कृत्वा (विरहार्दितं) भविष्यत्स्ववियोगात् आर्दितं दुःखितं (राजानं) जयसिंहं (कथञ्चित्) येन केन प्रकारेण (राज्ये) तद्राष्टे्र (निक्षिप्य) संस्थाप्य शरदृतुगमनानन्तरं जिगमिषुं स्वं दृष्ट्वा स्ववियोगो भविष्यतीति बुद्ध्या खिन्नमनसः जयसिंहराजस्य केनचित् प्रकारेण समाधानं कृत्वा पुनः पाजकक्षेत्रं प्रत्यगमत् इति भावः । ‘प्रपूर्वात् या प्रापणे इति धातोः लङ् परस्मैपदं अयात् अयातां अयुः अयान्’ ।। ९५ ।।",
  "15096": "विशुद्धेति ।। मध्वः अनुजं यतिं व्यधात् । कथंभूतं विशुद्धद्विकुलं द्वयोः कुलं विशुद्धं द्विकुलं यस्य स तम् । निर्दुष्टमातापितृवंशजातम् । श्रौतं श्रुतिसम्बन्धिनं श्रुतितदर्थावधारणयुक्तम् । शुचिं मनोवाक्कायैः शुचिम् । कृतपितृक्रियं कृता पितृक्रिया संन्यासकाले क्रियमाणजीवच्छाद्धं येन स तथोक्तः तम् । विषयान् शब्दादीन् भुक्त्वा विरक्तं वैराग्योपेतम् । अत्र विशुद्धद्विकुलं इत्यादिविशेषणानि संन्यासस्वीकारहेतुभूतानि इति ज्ञेयम् ।।",
  "15097": "रहसीति ।। ब्रह्मसमः ब्रह्मणः चतुर्मुखस्य समः रहसि एकान्ते अतिरहस्यं अतिगोप्यं तत् ब्रह्म प्रणवमन्त्रं अमुष्मै यतिभूताय अनुजाय ददौ उपदिदेश । ‘डु दाञ् दाने इत्यतो लिट् परस्मैपदम्’ । कीदृशं ब्रह्म पञ्चतपसः पञ्चसु अग्निषु तपो येषां ते पञ्चतपसः पञ्चाग्निमध्ये तपः चरन्तः तपस्विनः यत् ब्रह्म न विदुः न जानन्ति तादृशं ब्रह्म ददौ इत्यर्थः । ‘विद ज्ञाने इत्यतः लिट् परस्मैपदं वेद विदतुः विदुः’ । अनेन प्रणवमन्त्रस्य सर्वेषां अनधिकार इति सूच्यते ।। ९७ ।।",
  "15098": "प्रेमेति ।। प्रीतितीर्थः आनन्दतीर्थः प्रेमामृतप्रसन्नास्यस्मिताङ्गा-पाङ्गपूर्वकं प्रेमैव स्नेह एव अमृतं तेन प्रसन्नं च तत् आस्यं च तस्य स्मितमेव ईषद्धास एव अङ्गं सहकारि यस्य स स्मिताङ्गः स्मिताङ्गश्चासौ उपाङ्गः नेत्रान्तश्च सः पूर्वो यथा भवति तथा । स्नेहेन प्रसन्नमुखः सन् हासयुक्तापाङ्गेन पश्यन् सन् अस्मै यतिभूताय स्वावरजाय श्रीविष्णुतीर्थनाम श्रीविष्णुतीर्थ इति संज्ञां प्रदत्तवान् ।। ९८ ।।",
  "15099": "श्रवणेनेति ।। वेदान्तगुरुसोदरः वेदान्तानां उपनिषदां गुरोः उपदेशकस्य श्रीमध्वाचार्यस्य सोदरः अवरजः विष्णुतीर्थः वेदान्तशास्त्रस्य उपनिषद्भाष्यस्य श्रवणेनानुवादेन श्रुतस्य पुनःपुनरावर्तनेन मननेन श्रुतार्थस्य मनसा अनुचिन्तनेन कालं अवृथा सार्थकं अकरोत् ।। ९९ ।।",
  "15100": "स इति ।। सः विष्णुतीर्थः स्वस्थं स्वस्मिन् तिष्ठतीति स्वस्थः तं गुरोः श्रीमध्वाचार्यस्य कृपाङ्कुरं कृपायाः अङ्कुरं दान्तिभक्तिमाधुर्यपरिचर्यादिमेदुरैः दान्तिः इन्द्रियनिग्रहः भक्तिः हरौ गुरौ स्नेहविशेषः माधुर्यं वाङ्मनसोः अपरुषत्वं परिचर्या गुरुशुश्रूषा दान्तिश्च भक्तिश्च माधुर्यं च परिचर्या च दान्तिभक्तिमाधुर्यपरिचर्याः ता एवादयो येषां गुणानां ते एव मेदुराणि अङ्कुराभिवृद्धिसाधनानि तैः । महाविटपिनं महान् अत्युच्चश्चासौ विटपी वृक्षश्च महाविटपी तम् । ‘विटपी पादपस्तरुः’ इत्यमरः चक्रे । उप्तं बीजं किञ्चित् भूमिमुद्भिद्य निर्गतमात्रं अङ्कुर इत्युच्यते यथा तादृशं अङ्कुरं तदभिवृद्धिसाधनैः वर्धयित्वा महावृक्षं कुर्युः तद्वत् श्रीविष्णुतीर्थः स्वस्मिन् प्रादुर्भूतां मध्वाचार्यकृपां दान्तिभक्त्यादिसाधनैः अभिवृद्धां चकार । मध्वः विष्णुतीर्थे तद्गुणान् दृष्ट्वा महाकृपां कृतवान् इति भावः ।। १०० ।।",
  "15101": "अनन्तमतीति ।। अनन्तमतिकारुण्यकल्पद्रुमवतः अनन्ता अपरिमिता मतिः यस्य सः तस्य पूर्णप्रज्ञाचार्यस्य कारुण्यं करुणैव कल्पद्रुमः कल्पवृक्षः सोऽस्यातीति अनन्तमतिकारुण्यकल्पद्रुमवान् तस्य श्रीविष्णुतीर्थस्य महिमा माहात्म्यं जनैः अवर्ण्योऽपि वर्णयितुं अशक्योऽपि लौल्यात् महिमा वर्णनीय इति सतृष्णत्वात् औत्कण्ठ्यात् इति यावत् । ‘लोलः सतृष्णचलयोः’ इति भास्करः । मनाक् किंचित् संवर्ण्यते संस्तूयते । ‘किंचिदीषन्मनागल्पः’ इत्यमरः । ‘वर्ण वर्णक्रियाविस्तारगुणवचनेषु च इति धातोः कर्मणि लट् आत्मनेपदं वर्ण्यते वर्ण्ये ते वर्ण्यन्ते’ ।। १०१ ।।",
  "15102": "चतुर इति ।। प्रवचने मध्वशास्त्रव्याख्याने चतुरः मनुसंसिद्धिमान् मनूनां प्रणवादिमन्त्राणां संसिद्धिः सम्यक् सिद्धिः अस्यास्तीति मनुसंसिद्धिमान् । येषां मन्त्राणां जपेन अभीष्टसिद्धिः भवत्येव तादृशमन्त्रवान् इत्यर्थः । असौ श्रीविष्णुतीर्थार्यः मनः इति एवं व्यधात् । मनसा एवं अमन्यत इत्यर्थः । कथं मध्वदासं मध्वस्य शिष्यं मां पूरणी अस्मादयं द्वितीयः अस्मात् अयं तृतीयः इत्यादिरूपा पूरणी संख्या मागात् न प्राप्नोतु । मध्वशिष्याणां गणनावसरे मां अयं द्वितीयः तृतीयः इति द्वितीयत्वादिप्रकारेण कोऽपि न वदेत् किन्तु मां मध्वशिष्याग्रेसरं वदेत् तथा अहं अतिशयिष्ये इति अमन्यत इति भावः ।। १०२ ।।",
  "15103": "दिशमिति ।। शशिनः चन्द्रस्य दिशं उदीचीं दिशं प्रयान्तं गच्छन्तं भुवि भूम्यां चरन्तं तीर्थयात्रार्थं सञ्चरन्तं विष्णुतीर्थं तीर्थकं तीर्थस्य कं जलम् । ‘कं शिरो जलमाख्यातं’ इति वररुचिः । अशोधयत् गङ्गादितीर्थस्नानेन श्रीविष्णुतीर्थार्यः शुद्धोऽभूत् । भागवतश्रेष्ठस्य विष्णुतीर्थस्य मज्जनादेव तीर्थसलिलानि च पावनानि अभूवन् इति भावः । ‘शुध शौचे इति धातोः लङ् परस्मैपदम्’ ।। १०३ ।।",
  "15104": "अकामानामिति ।। असौ विष्णुतीर्थार्यः अकामानां न विद्यते कामः फलेच्छा येषां ते अकामाः तेषां काम्यकर्मानुष्ठानरहितानां अनेकेषां बहूनां तपस्विनां तपः कुर्वतां सिद्धिभूमिं तपःसिद्धिस्थानं हरिश्चन्द्रमहीधरं हरिश्चन्द्राख्यपर्वतं तिरोहितात्मा तिरोहितः अन्तर्हितः आत्मा स्वरूपं यस्य स तथोक्तः अदृश्यस्सन् प्राप प्राप्तवान् ।। १०४ ।।",
  "15105": "द्वन्द्वेति ।। वीरः आरब्धान्तगामी असौ विष्णुतीर्थार्यः विमत्सरः सन् अपि शुभद्वेषरहितोऽपि । ‘मत्सरोऽन्यशुभद्वेषः’ इत्यभिधानम् । द्वन्द्वदुःखानले द्वन्द्वं शीतोष्णादि तज्जन्यं यद्दुःखं तदेव अनलः अग्निः तस्मिन् मात्सर्येण द्वेषेण अशनादि भोजनादि तत्याज त्यक्तवान् । किं इति मत्वा तस्य द्वन्द्वदुःखाग्नेः अशनादि इन्धनायितं काष्ठायितं इति मत्वा । ‘काष्ठं दारु इन्धनं त्वेधः’ इत्यमरः । इन्धनादिकं यथाग्नेः अभिवृद्धिजनकं तद्वत् अशनादि द्वन्द्वदुःखस्य अभिवृद्धिकारणं अतः द्वन्द्वदुःखानुत्पादनार्थं अशनादिपरित्यागं कृतवान् इति भावः । ‘त्यज हानौ इति धातोः लिट् परस्मैपदं तत्याज तत्यजतुः तत्यजुः’ ।। १०५ ।।",
  "15106": "भक्तैरिति ।। यतिशेखरः यतीनां शेखरः शिखास्थानीयः । अत्युत्तम इति यावत् । ‘शिखास्वापीडशेखरौ’ इत्यमरः भक्तैः जनैः प्रार्थितः सन् अनुगिरं गिरेः अनु अनुगिरं पर्वतसमीपं नीतं पञ्चगव्यं पञ्चमे पञ्चमे दिने किंचित् स्वल्पं पपौ पीतवान् । अशानादिकं परित्यज्य भक्तैः प्रार्थितः सन् तैरेव पर्वतसमीपं आनीतं पञ्चगव्यं पञ्चमे पञ्चमे दिने अपिबत् इति भावः । ‘पा पाने इत्यतो लिट् परस्मैपदं पपौ पपतुः पपुः’ ।। १०६ ।।",
  "15107": "स इति ।। साहसी साहसं अस्यास्तीति साहसी अतिकृच्छ्रसहनशक्तः । यद्वा साहसं दमः शरीरेन्द्रियादिनिग्रहः अस्यास्तीति साहसी । ‘साहसं तु दमो दण्डः’ इत्यमरः । सः विष्णुतीर्थार्यः तच्च पञ्चगव्यमपि त्यजन् सन् अतितापसं तापसान् तीव्रतपस्विनः पुरुषान् अति अतिक्रम्य वर्तमानं द्रुततरतपस्यापेक्षया अतिशयितं इत्यर्थः । तपः तेपे कृतवान् । कथंभूतः क्षितौ भूमौ पन्नैः पतितैः बिल्वपर्णैः बिल्वाख्यवृक्षस्य पत्रैः सलिलैरपि तृप्तिमान् तृप्तिः अलम्बुद्धिः अस्यास्तीति तृप्तिमान् । ‘तप सन्तापे इत्यतो लिट् आत्मनेपदं तेपे तेपाते तेपिरे’ ।। १०७ ।।",
  "15108": "यथेष्टमिति ।। यमी मनोनिग्रहवान् सुनियमी सु शोभनः नियमः यतिविहितनित्यकर्म अस्यास्तीति सुनियमी सः विष्णुतीर्थः तां शिलां यथेष्टं स्वेच्छानुसारेण बहुकालं इत्यर्थः । अध्यास्त उपविवेश । तां कां दैवभग्नाः दैवेन अदृष्टप्रेरकेश्वरेण भग्नाः प्रतिहताः ईश्वरानुग्रहरहिता इति भावः । तपस्विनः यां शिलां एकं च तत् अहश्च एकाहं ‘राजाहःसखिभ्यष्टच्’ एकदिनमपि नाध्यासते नोपविशन्ति । उपवेष्टुं न समर्था इति यावत् । तां इत्यर्थः । ‘अधिशीङ्स्थासां कर्म’ इति सूत्रात् शिलां इति द्वितीया । शिलायां इत्यर्थः । ईश्वरानुग्रहरहिताः तपस्विनः यस्यां शिलायां एकाहमपि उपवेष्टुं न शक्ताः अतिशीतलत्वात् तस्यां शिलायां अयं विष्णुतीर्थः बहुकालमुपविश्य तपश्चकार इति भावः ।। १०८ ।।",
  "15109": "पवनेति ।। पवनांशानुजः पवनस्य मुख्यवायोः अंशस्य श्रीमध्वाचार्यस्य अनुजः श्रीविष्णुतीर्थार्यः रेचकादिभिः रेचकः आदिः येषां ते रेचकादयः तैः । तद्गुणसंविज्ञानो बहुव्रीहिः । रेचकपूरककुम्भकाख्यैः त्रिभिः प्राणायामैः पवनं श्वासवायुं जित्वा वशीकृत्य वायुप्रसादं सम्पाद्येति यावत् । हृषीकाश्वान् हृषीकानि इन्द्रियाण्येव अश्वान् हयान् । ‘हृषीकं विषयीन्द्रियं’ इत्यमरः । विषयेभ्यः शब्दादिविषयेभ्यः । ‘रूपं शब्दो गन्धरसस्पर्शाश्च विषया अमी’ इत्यमरः । मनोयन्त्रा मन एव बुद्धिरेव यन्ता सारथिः तेन समाहरत् निवर्तयामास । यथा विदेशान् प्रति गच्छतोऽश्वान् सारथिना तेभ्यः परावर्तयति कश्चित् तद्वत् अयं श्रीविष्णुतीर्थार्यः रूपादिविषयान् प्रति गच्छन्तीन्द्रियाणि बुद्ध्या तेभ्यः परावर्तयत् । इन्द्रियाणि वशीचकार इति भावः । ‘सं आङ् पूर्वात् हृञ् हरणे इति धातोः लङ् परस्मैपदम्’।। १०९ ।।",
  "15110": "स्मरन्निति ।। अध्यात्मकोविदः आत्मानं परमात्मानं अधिकृत्य प्रवर्तमानं शास्त्रं अध्यात्मं वेदान्तादि,तस्मिन् कोविदः विशारदः सः विष्णुतीर्थार्यः मुरारेः श्रीविष्णोः आकारं रूपं स्मरन् गुरूक्तमार्गेण अनुसन्दधत् दध्यौ ध्यातवान् । एवं कुर्वन् सः विष्णुतीर्थार्यः । योगलभ्यं योगेन भगवति मनोयोगेन लभ्यं प्राप्तुं योग्यम् । आधिशमनं आधेः मानस्याः व्यथायाः शमनं नाशकम् । ‘पुंस्याधिर्मानसी व्यथा’ इत्यमरः । समाधिं अनायासेन निरन्तरं भगवति मनोयोगरूपं लब्धवान् । यथोक्तं ‘परे हि योगो मनसः समाधिः’ इति । ‘ध्यै चिन्तायाम् इति धातोः लिट् दध्यौ दध्यतुः दध्युः’ ।। ११० ।।",
  "15111": "मौकुन्द इति ।। सः विष्णुतीर्थार्यः स्वानन्दादिगुणार्णवे आनन्दः आदिः येषां ते आनन्दादयः ते च ते गुणाश्च । सु शोभनाः निर्दोषाश्च ते आनन्दादि गुणाश्च तैः अर्णवः समुद्रः तस्मिन् । स्वाश्चर्यरत्ने शोभनेषु आश्चर्येषु रत्ने श्रेष्ठे । ‘रत्नं श्रेष्ठे मणौ’ इति विश्वः । सुन्दरे मौकुन्दे मुकुन्दस्य इदं मौकुन्दं तस्मिन् मुकुन्दसम्बन्धिनि रूपे मग्नात्मा मग्नः निमग्नः आत्मा मनो यस्य स तथोक्तः । अन्यत् ध्यानविषयात् भगवद्रूपात् अन्यत् किञ्चित् वस्तु न विवेद न ज्ञातवान् । असम्प्रज्ञातसमाधिमान् अभूत् इति भावः । ‘विद ज्ञाने इत्यतो लिट् परस्मैपदं विवेद विविदतुः विविदुः’ ।। १११ ।।",
  "15112": "कामेति ।। तस्य श्रीविष्णुतीर्थस्य योगमणेः योग एव असम्प्रज्ञात-समाधिरूपध्यानमेव मणिः रत्नं तस्य । ‘योगः संनहनोपायध्यानसङ्गतियुक्तिषु’ इत्यमरः । कैवल्यसाम्राज्यं विना विहाय । ‘मुक्तिः कैवल्यनिर्वाणश्रेयोनिःश्रेयसामृतं’ इत्यमरः । अन्यत् वस्तु अर्घो मौल्यं नाभूत् । यथा कस्यचित् रत्नविशेषस्य साम्राज्यं विना अन्यत् मूल्यं न स्यात् एवं विष्णुतीर्थकृतध्यानयोगस्यापि मुक्तिं विना अन्यत् फलं नाभूत् इति भावः । ‘मूल्ये पूजाविधावर्घः’ इत्यमरः । कथंभूतस्य योगमणेः,कामत्रासविहीनस्य काम एव फले काम एव त्रासः तेन विहीनस्य रहितस्य । त्रासो नाम मणिदोषः । मणिः यथा तद्दोष-रहितः स्यात् एवं अस्य योगोऽपि कामाख्यदोषरहित इत्यर्थः । सुज्ञानचक्षुषः शोभनज्ञानं अपरोक्षज्ञानं तदेव चक्षुः यस्य स सुज्ञानचक्षुः तस्य । मणेः प्रकाशश्चक्षुरित्युच्यते । मणिः यथा शोभनप्रकाशवान् स्यात् एवं एतद्योगोऽपि सम्यक् अपरोक्षज्ञानवान् इत्यर्थः ।।११२।।",
  "15113": "मध्वानुज इति ।। तदा मध्वनाथः मध्वस्य स्वामी श्रीहरिः मध्वानुजे विष्णुतीर्थे यं प्रसादं व्यधात् चक्रे । सः अनुग्रहः चित्ताविषयत्वात् चित्तस्य मनसः अविषयत्वात् अगोचरत्वाद्वा गोप्यत्वाद्वा अतिगुह्यत्वाद्वा न वर्ण्यते विस्तरेण नोच्यते । साकल्येन विषयीकर्तुं अशक्यत्वात् इतरेषां तज्ज्ञाने अधिकाराभावाच्च इति भावः । वर्ण क्रियाविस्तारगुणवचनेषु इति धातोः कर्मणि लट् आत्मनेपदम्’ ।। ११३ ।।",
  "15114": "अहो इति ।। महाबोधसेवामहिमा महान् पूर्णः बोधः ज्ञानं यस्य सः महाबोधः तस्य पूर्णप्रज्ञाचार्यस्य सेवायाः शुश्रूषायाः महिमा माहात्म्यं अहो आश्चर्यम् । कुतः । यतः धन्यः असौ विष्णुतीर्थार्यः अस्मिन् युगे कलियुगे इमां एवंभूतां सिद्धिं आप लब्धवान् अत इत्यर्थः । इति सः मध्वसेवामहिमा अमरैः अलाल्यत आदृतोऽभूत् । ‘लल ईप्सायां इति धातोः कर्मणि लङ् आत्मनेपदम्’ ।। ११४ ।।",
  "15115": "तीव्रेति ।। तीव्रं दुष्करं व्रतं व्रतविशेषः यस्य स तथोक्तः । अतीन्द्रियवित् अतीन्द्रियं वेत्ति जानातीति अतीन्द्रियवित् अतीतानागतज्ञानी । विद्याब्धिः विद्यासमुद्रः तर्कपण्डितः तर्के तर्कशास्त्रे पण्डितः चतुरः अनिरुद्धपदाधारः अनिरुद्धपदस्य नाम्नः आधारः वाच्यः अनिरुद्धतीर्थाख्यः प्रेष्ठः अतिप्रियः शिष्यः विष्णुतीर्थशिष्यः तं हरिश्चन्द्रगतं स्वगुरुं श्रीविष्णुतीर्थार्यं आययौ प्राप्तवान् ।। ११५ ।।",
  "15116": "तेनेति ।। तेन अनिरुद्धतीर्थेन सम्प्रार्थितं रूप्यपीठं प्रत्यागन्तव्यं इति प्रार्थितम् । अत एव रूप्यपीठं आगतं इमं श्रीविष्णुतीर्थार्यं दृष्ट्वा प्रजाः शिष्यजनाः स्वेषु कृपया पुनः संप्राप्तं कृत्स्नज्ञं कृत्स्नं सर्वं जानातीति कृत्स्नज्ञः तं पूर्णप्रज्ञाचार्यं मेनिरे अमन्यन्त । श्रीमध्वाचार्यसादृश्यात् प्रजाः श्रीमध्वाचार्यानुजं श्रीविष्णुतीर्थार्यं दृष्ट्वा स्वेषु कृपया श्रीमध्वमेव पुनः संप्राप्तं मेनिरे इति भावः । ‘मनु अवबोधने इति धातोः लिट् आत्मनेपदं मेने मेनाते मेनिरे’ ।। ११६ ।।",
  "15117": "कवीन्द्रेति ।। कवीन्द्रतिलकः कवीन्द्राणां कवीश्वराणां पद्मादि-प्रबन्धकर्तॄणां इत्यर्थः । तिलकः तिलकस्थानीयः श्रेष्ठ इत्यर्थः । विद्वच्छेखरः विदुषां पण्डितानां शेखरः श्रेष्ठः तापसाग्रणीः तापसानां तपस्विनां अग्रणीः अग्रगण्यः मध्वकेलीशुकः मध्वाचार्यस्य केल्याः क्रीडायाः शुकः शुकपक्षिस्थानीयः व्यासपदाश्रयः व्यासस्य वेदव्यासस्य पदं वाचकं बादरायणपदं तस्य आश्रयः वाच्यः बादरायणतीर्थाख्यः अस्य विष्णुतीर्थार्यस्य शिष्यः अभूत् । कविताचतुरः सकलशास्त्रप्रवीणः तपस्वी मध्वस्य क्रीडाशुकस्थानीयः बादरायणाख्यः विष्णुतीर्थस्य अन्यः शिष्यः अभवत् इत्यर्थः ।।११७।।",
  "15118": "असाविति ।। असौ विष्णुतीर्थः ध्रुवं निश्चयो यथा स्यात् तथा दास्यं स्वस्य शिष्यत्वं यान्तं प्राप्तवन्तं बादरायणतीर्थं महतां श्रेष्ठानामपि महान्तं उत्तमं व्यधात् चक्रे । किं कुर्वन् अनुग्रहं कुर्वन् । तस्मिन् महत्वसम्पादकं प्रसादं कुर्वन् इत्यर्थः । स्वयं कथंभूतः सामर्थ्यैः स्वसामर्थ्यैः नृणां कौतुकं आश्चर्यं कुर्वन् । ‘विपूर्वक डु धाञ् धारणपोषणयोः लुङ् परस्मैपदं अधात् अधाताम् अधुः’ ।। ११८ ।।",
  "15119": "आरुरोहेति ।। हरेः प्रीतिकृत् प्रीतिं सन्तोषं करोतीति प्रीतिकृत् । विष्णुप्रियकर इति यावत् । सः विष्णुतीर्थः परैः अन्यैः दुरारोहं आरोढुं प्राप्तुं अशक्यं महान्तं बहुलं महिमानं महत्त्वं आरुरोह प्राप इत्यर्थः । तथा गुहप्रियं गुहस्य सुब्रह्मण्यनामकस्य प्रियं,परैः दुरारोहं आरोढुं अशक्यं महीध्रं कुमारपर्वतं सह्याद्रिशिखरं आरुरोह इत्यर्थः । विष्णुतीर्थः एवं अन्याप्राप्यमहिमानं सम्पाद्य श्रीविष्णुप्रीतिजनकं तपः कर्तुं नरागम्यं कुमारनामकपर्वतं सह्याख्याद्रिशिखरं आरुरोह इति भावः । ‘महीध्रे शिखरिक्ष्माभृदहार्यधरपर्वताः’ इत्यमरः ।। ११९ ।।",
  "15120": "इदानीं पद्मनाभतीर्थमहिमानं वक्ति ।। आकृष्ट इत्यष्टभिः श्लोकैः ।। व्याप्तैः भूमौ सर्वत्र प्रसारितैः अस्य श्रीमध्वाचार्यस्य गुणैः पाण्डित्यतत्वज्ञानहरिभक्त्यादि-गुणैः आकृष्टः वशीकृतः यः पण्डिताग्रणीः द्विजः गोदायाः गोदावर्याः सकाशात् उपाययौ । पूर्वं इति शेषः । सः सुचेतसः शोभनचित्तस्य मध्वाचार्यस्य पद्मनाभतीर्थाख्यः अन्यः विष्णुतीर्थादपरः शिष्यः अभूत् अजायत इत्यर्थः । शोभनोपपदभट्टनामक इति नवमसर्गे बदरिकाश्रमात् आगमनकाले यः आगतः स एव शोभनभट्टः अयं पद्मनाभतीर्थः इति सम्प्रदायः ।। १२० ।।",
  "15121": "श्रुत्येति ।। श्रुत्या वेदान्तशास्त्रश्रवणेन मत्या श्रुतस्य मननेन चिन्तनेन सदा सदातनया भक्त्या विरक्त्या वैराग्येन नित्यसेवया नित्यं तत्सेवया च प्रसन्नः प्रीतः प्राज्येक्षः प्राज्या पूर्णा ईक्षा प्रज्ञा यस्य सः प्राज्येक्षः श्रीमध्वाचार्यः । ‘प्रभूतं प्राज्यं प्रचुरं’ इत्यमरः । अस्मै पद्मनाभतीर्थाय सद्यः द्रुतं शुभां विद्यां अध्यात्मविद्यां ददौ उपदिदेश ।। १२१ ।।",
  "15122": "वेदान्तेति ।। यो विद्वत्तिमिङ्गिलः विद्वान् पण्डितः पद्मनाभतीर्थ एव तिमिङ्गिलः,तिमिङ्गिलो नाम महामत्स्यविशेषः । ‘तिमिङ्गिलादयश्चाथ यादांसि जलजन्तवः’ इत्यमरः । जातु कदाचिदपि वेदान्ताब्धिं वेदान्तशास्त्राख्यसमुद्रं न जहौ न त्यक्तवान् ‘ओहाक् त्यागे इति धातोः लिट् परस्मैपदं जहौ जहतुः जहुः’ । यथा तिमिङ्गिलो नाम मत्स्यविशेषः कदाचिदपि समुद्रं न जहाति एवं असौ पद्मनाभतीर्थः वेदान्तशास्त्रं न जहौ इत्यर्थः । कथंभूतः युक्तिप्रवाहसंरम्भात् तद्युक्तिनिराकरणार्थं इति यावत् । परशास्त्रनदीचरः परेषां वैशेषिकादीनां शास्त्राण्येव नद्यः तासु चरः प्रवर्तमानः । अन्यशास्त्रोक्तयुक्तिनिराकरणार्थं अन्यशास्त्रविचारकः स्वशास्त्रे तु सर्वदा श्रद्धया निरत इति भावः ।। १२२ ।।",
  "15123": "व्याख्येति ।। यः वादिसिंहः वादी पद्मनाभतीर्थाख्यः सिंहः मृगेन्द्रः स्वमण्डले स्वेषां स्वजातीनां मण्डले यूथे वीरम्मन्यान् वयमेव वीरा इति मन्यमानान् मायाविग्रामसिंहान् मायाविनः मायावादिनः एव ग्रामसिंहाः सारमेयाः तान् व्याख्याप्रणादमात्रेण व्याख्यानरूपध्वनिमात्रेण निराकरोत् । व्याख्यानध्वनिश्रवणमात्रेणैव मायिनो भयं प्रापुः इति भावः ।। १२३ ।।",
  "15124": "मत्तेति ।। यः केवलं चतुरास्यः चतुरं आस्यं वदनं यस्य स चतुरास्योऽपि मत्तदुर्वादिमातङ्गतर्कमस्तकदारणे मत्ताः विद्यया गर्ववन्तः दुर्वादिन एव मातङ्गाः गजाः मत्ताश्च ते दुर्वादिमातङ्गाश्च तेषां तर्का एव मस्तकाः मूर्धानः गण्डस्थलानीति यावत् । ‘मूर्धा ना मस्तकोऽस्त्रियां’ इत्यमरः । तेषां दारणे विदारणे व्यक्तं स्पष्टं पञ्चास्यः सिंहोऽभूत् । ‘सिंहो मृगेन्द्रः पञ्चास्यः’ इत्यमरः । चतुरास्योऽपि पञ्चास्य इति विरोधाभासालङ्कारः ।। १२४ ।।",
  "15125": "सन्न्यायेति ।। बोधसागरात् ज्ञानसमुद्रात् यतः यस्मात् श्रीपद्मनाभतीर्थात् परानुव्याख्यायाः परायाः उत्तमायाः अनुव्याख्यायाः मध्वकृतानु-व्याख्यानग्रन्थस्य टीका विवृतिः सन्न्यायरत्नावलिरपि सन्न्यायरत्नावल्याख्यग्रन्थोऽपि उदपादि जज्ञे । कथंभूता शुभा अनर्घा असदृशी समुद्रात् अनर्घरत्नावलिरिति श्लेषार्थः । ‘पद गतावित्यतो धातोः कर्तरि लुङ् आत्मनेपदं अपादि अपादिषातां अपादिषत’ ।। १२५ ।।",
  "15126": "वेदेति ।। असौ वेदप्रवचनाचार्यशिष्यः वेदप्रवचनानां वेदव्याख्यातॄणां आचार्यः गुरुः तस्य श्रीमध्वाचार्यस्य शिष्यः इति जनैः पूजितः सभ्यः सभायोग्यः वेदसारवित् वेदानां सारं तात्पर्यार्थं वेत्ति जानातीति वेदसारवित् यः पद्मनाभतीर्थार्यः सभायां वेदं व्याचख्यौ व्याख्यातवान् । ‘ख्या प्रकथने इति धातोः लिट् परस्मैपदं चख्यौ चख्यतुः चख्युः’ ।। १२६ ।।",
  "15127": "अनयोरिति ।। इह भुवि अनन्तबोधस्य श्रीपूर्णप्रज्ञाचार्यस्य अनयोः श्रीविष्णुतीर्थपद्मनाभतीर्थयोः सकाशात् प्रथमे पूर्वजाताः चरमे च पश्चादपि जाताः अनेके बहवः यतीन्द्राः शिष्याः अभवन् आसन् । कथंभूताः बहुदेशजाः बहुषु नानाविधेषु देशेषु जाताः ।। १२७ ।।",
  "15128": "तत्र केषाञ्चित् श्रेष्ठानां नामानि आह ।। वशीकृतेति ।। केचित् यतयः वशीकृतहृषीकाः वशीकृतानि हृषीकाणि इन्द्रियाणि यैः ते वशीकृतहृषीकाः ‘हृषीकं विषयीन्द्रियं’ इत्यमरः । अनेन हृषीकेशतीर्थाख्याः इत्युक्तं भवति । हृषीकाणां इन्द्रियाणां ईशनात् वशीकरणात् हृषीकेश इति निर्वचनात् । केचित् यतीन्द्रास्तु जननाद्युपमर्दिनः जननं उत्पत्तिः आदिशब्देन मरणं ग्राह्यम् । जननादेः जननमरणादिरूपसंसारस्य उपमर्दिनः निराकरणशीलाः । अनेन जनार्दनतीर्थाख्याः इत्युक्तं भवति । उपलक्षणतया जननादिरूपं संसारं अर्दयन्तीति जनार्दनाः इति निर्वचनात् । अन्ये तु नरसिंहपदाधाराः नरसिंहाख्य-पदस्य नाम्नः आधाराः वाच्याः । अनेन नरसिंहतीर्थाख्याः इत्युक्तं भवति । अभ्यस्तो-पेन्द्रनामकाः अभ्यस्तं लोकपरिचितं उपेन्द्र इति नाम येषां ते अभ्यस्तोपेन्द्रनामकाः । उपेन्द्रतीर्था इति लोके प्रसिद्धाः इति ।। १२८ ।।",
  "15129": "अदीर्घेति ।। केचित् अदीर्घान्याभिधानाः दीर्घो न भवतीति अदीर्घः । ह्रस्वः । वामन इति यावत् । अदीर्घ इति वामन इति अन्यं पूर्वोक्तनामभ्यः अन्यत् अभिधानं येषां ते अदीर्घान्याभिधानाः । वामनतीर्थाख्या इत्यर्थः । ये केचन श्रीमद्रामपदाश्रयाः राम इति पदं नाम श्रीमच्च तत् रामपदं श्रीमद्रामपदं तस्य आश्रयाः वाच्याः रामतीर्थाख्याः इत्यर्थः । अप्रत्यक्षगुणोद्रिक्ताः प्रत्यक्षाः न भवन्तीति अप्रत्यक्षाः अप्रत्यक्षाश्च ते गुणाश्च तैः उद्रिक्ताः उत्कृष्टाः अधोक्षजतीर्थाख्याः इत्यर्थः । अधःकृतं अक्षजं प्रत्यक्षं येन स अधोक्षजः इति व्युत्पत्तेः । अक्षजस्य अधः करणं नाम चक्षुराद्यगोचरगुणवत्वं ज्ञेयम् । हृषीकेशादयः सर्वेऽपि यतीन्द्राः भक्तिवैराग्यसागराः उपलक्षणतया भक्तिवैराग्यतत्त्वज्ञानादिगुणसमुद्राः । बहुवचनं तु एतेषां रजतपीठस्थ श्रीकृष्णपूजकत्वरूपाधिक्यवत्वेन उत्तमत्वं द्योतयितुं उक्तं इति ज्ञेयम् । यद्वा तत्तच्छब्द-वाच्यानां बहुत्वात् बहुवचनं इति ज्ञेयम् । अथवा अनयोः प्रथमे शिष्याः इत्यनेन बहवः शिष्याः अभवन् इत्युक्तम् । ते कीदृशाः इत्यतः तान् विशिनष्टि वशीकृतेत्यादिना । तथा हि सर्वेऽपि यतीन्द्राः वशीकृतहृषीकाः पूर्व एवार्थः । इन्द्रियनिग्रहवन्तः इत्यर्थः । जननाद्युपमर्दिनः जननादेः उत्पत्तिमरणादिरूपसंसारस्य उपमर्दिनः निराकरणशीलाः । यथा संसारनाशः स्यात् तादृशकर्मानुष्ठानवन्तः इति भावः । नरसिंहपदाधाराः नरसिंहस्य भगवतः पदे चरणे आधारः आश्रयः येषां ते नरसिंहपदाधाराः । केचन नरसिंहोपासकाः इत्यर्थः । अभ्यस्तोपेन्द्रनामकाः अभ्यस्तानि असकृदुच्चारितानि उपेन्द्रस्य भगवतः नामानि यैः ते तथोक्ताः । सर्वदा हरिनामकीर्तनपराः इत्यर्थः । अदीर्घान्याभिधानाः अदीर्घानि अल्पीकृतानि अन्यानि लौकिकानि अभिधानानि व्यवहाराः यैः ते तथोक्ताः । यावदुपयुक्तलौकिकव्यापारवन्तः इत्यर्थः । श्रीमद्रामपदाश्रयाः रामभक्ताः इत्यर्थः । अप्रत्यक्षगुणोद्रिक्ताः अप्रत्यक्षगुणेन अपरोक्षज्ञानाख्यगुणेन उद्रिक्ताः उत्कृष्टाः अपरोक्ष-ज्ञाननिश्चयवन्तः इत्यर्थः । यद्वा अप्रत्यक्षगुणेन अतीतानागतविषयकज्ञानाख्यगुणेनापि उद्रिक्ताः त्रिकालदर्शिनः इत्यर्थः । भक्तिवैराग्यसागराः पूर्व एवार्थः ।। १२९ ।।",
  "15130": "पुनः कीदृशाः इत्यत आह ।। पादैरिति ।। गां भूमिं गताः प्राप्ताः आदित्याः इव सूर्याः इव राजमानाः । सूर्यसाम्यमेव उपपादयति - पादैः अङ्घ्रिभिः पृथिवीं पुनन्तः पवित्रयन्तः । सूर्या अपि पादैः रश्मिभिः पृथिवीं पुनन्तः । ‘पादा रश्म्यङ्घ्रितुर्यांशाः’ इत्यमरः । सूर्यकिरणसम्बन्धात् भुवो यथा शुद्धिः स्यात् एवं एतेषां अङ्घ्रिसम्बन्धादपि इति भावः । हरेः पदं पद्यते गम्यते इति पदं स्वरूपं दर्शयन्तः । सच्छास्त्रव्याख्यानेन प्रदर्शयन्तः । भास्कराश्च हरेः पदं विष्णुपदं आकाशं प्रकाशयन्तः । धूतदुस्समयध्वान्ताः सच्छास्त्रव्याख्यानेन धूतानि दुस्समयाः दुःशास्त्राण्येव ध्वान्तानि अन्धकाराः यैस्ते तथोक्ताः । सूर्याः अपि निरस्ततिमिराः हि ।। १३० ।।",
  "15131": "मोक्षेति ।। पुनः कथंभूताः मोक्षशास्त्रामृताम्भोधिसेवया मोक्षशास्त्रं मोक्षसाधनं मध्वप्रणीतवेदान्तशास्त्रं तदेव अमृताम्भोधिः अमृतसमुद्रः तस्य सेवया श्रवणमननादिरूपस्नानपानादिसेवया नित्यनिर्वृताः नित्यं सुखपूर्णाः चक्रिचारुतरार्चासु चक्रिणः हरेः चारुतरासु अतिसुन्दरासु अर्चासु प्रतिमासु । ‘अर्चा पूजाप्रतिमयोः’ इति चक्रिणः चक्रायुधस्य हरेः चरणार्चकाः चरणयोः पादयोः अर्चकाः पूजकाः ।। १३१ ।।",
  "15132": "मध्वेति ।। बहवः मध्वप्रशिष्याः श्रीमध्वाचार्यस्य प्रशिष्याः साक्षात् शिष्याणां शिष्याः । तथा येषां प्रशिष्याणां शिष्याः मुहुः पुनः सर्वे शिष्याः शिष्यशिष्याः एवं सर्वेऽपि शिष्याः प्रशिष्याः प्रप्रशिष्याः तच्छिष्याश्च पृथ्वीम् । ‘गोत्रा कुः पृथिवी पृथ्वी’ इत्यमरः अलं सम्यक् अलञ्चक्रुः भूषयामासुः । कथंभूताः सद्गुणभूषणाः सन्तः निर्दुष्टाः गुणाः तपोज्ञानभक्तिवैराग्यादय एव भूषणं अलङ्कारो येषां ते तथा ।। १३२ ।।",
  "15133": "सदेति ।। सर्वेऽपि सदा सकलसच्छास्त्रव्याख्यासौख्यामृताब्धिगाः सकलं च तत् सच्छास्त्रं मोक्षशास्त्रं च तस्य व्याख्यया लब्धं च तत् सौख्यं च तदेव अमृताब्धिः अमृतसमुद्रः तत्र गच्छन्ति विद्यन्ते क्रीडन्तीति तथोक्ताः । सर्वदा मध्वशास्त्र-व्याख्यानजन्यस्वरूपसुखं अनुभवन्तः इत्यर्थः । दुर्वादिदुर्वादकाण्डखण्डनमण्डनाः दुर्वादिनां कुवादिनां दुर्वादाः दुर्वचनानि तेषां काण्डः समूहः तस्य खण्डनं निराकरणमेव मण्डनं विभूषणं येषां ते तथोक्ताः ।। १३३ ।।",
  "15134": "भूरीति ।। एषु मध्वशिष्यप्रशिष्यादिषु मध्ये केचित् अल्पश्रुति-सम्पदः अल्पा श्रुतिसम्पत् शास्त्रश्रवणसम्पत् येषां ते तथोक्ताः । अल्पशास्त्रश्रवणवन्तोऽपि भूरिभक्तिभराः भूरिः भूयसी भक्तिः भूरिभक्तेः भरः अतिशयः येषां ते तथोक्ताः । ‘भूरि स्वर्णे बहौ त्रिषु’ इत्यमरः । अपरे शिष्याः अल्पबोधाः अपि अल्पः बोधः बुद्धिः येषां ते तथोक्ताः मन्दबुद्धयोऽपि बहुश्रुतमहागुणाः बहुश्रवणलक्षणः महान् गुणो येषां ते तथोक्ताः । केचित् अल्पश्रवणाः बहुभक्तिमन्तः केचित् मन्दमतयः बहुश्रवणाः इत्यर्थः ।।",
  "15135": "बहव इति ।। अस्मात् श्रीमध्वाचार्यात् बहवः गृहिणोऽपि गृहस्थाश्रमवन्तोऽपि विप्राः समग्रानुग्रहं ययुः प्रापुः । यत्र शिष्यप्रशिष्यभूतगृहस्थेषु मध्ये त्रयः लिकुचशेखराः लिकुचकुलशेखराः शिखास्थानीयाः गृहस्थाः । त्रिविक्रमाचार्यः एकः तदनुजः शङ्कराचार्यो द्वितीयः तद्वंशस्थ एव अन्यः शङ्कराचार्य इति त्रयो लिकुचशेखराः त्रयः अग्नय इव आवहनीयगार्हपत्यदक्षिणाग्न्याख्याः अग्नय इव दीप्ताः बभूवुः इत्यर्थः ।।",
  "15136": "माध्वमिति ।। विदुषां पण्डितानां वराः श्रेष्ठाः ये त्रयः लिकुच-शेखराः प्रायः बाहुल्येन । ‘प्रायश्चानशने मृत्यौ तुल्यबाहुल्ययोः’ इति विश्वः । माध्वं मध्वाचार्यसम्बन्धिनं नियोगं आज्ञां नात्यजन् नातिक्रान्ताः । कथंभूताः शिष्यक्षेत्रेषु शिष्या एव क्षेत्राणि केदाराः तेषु सस्याद्युत्पत्तिस्थलानि इत्यर्थः । ‘क्षेत्रं शरीरे केदारे’ इति विश्वः। सद्विद्याबीजावापैकदीक्षिताः सती निर्दुष्टा विद्या मध्वशास्त्रं तदेव बीजं व्रीह्यादि तस्यावापे आवपने एव एकदीक्षिताः मुख्यनिरताः ।। १३६ ।।",
  "15137": "ग्रामण्य इति ।। ग्रामण्यः ग्रामाधिपतयः ब्राह्मणरक्षणसमर्थभूताः । ‘ग्रामणीर्नापिते पुंसि श्रेष्ठे ग्रामाधिपे त्रिषु’ इत्यमरः । ब्राह्मणाग्रण्यः ब्राह्मणाः अग्रण्यः श्रेष्ठाः येषां ते ब्राह्मणाग्रण्यः । क्षत्रवैश्यशूद्राश्च इत्यर्थः । पूर्णेक्षशिष्यतां पूर्णेक्षस्य पूर्णप्रज्ञा चार्यस्य शिष्यतां प्रापुः । ते के येषां ग्रामाधिपतीनां सद्गुप्तिमात्रेण सतां सज्जनानां रक्षण-मात्रेण पालनेनैव । उपलक्षणं एतत् असतां निग्रहेणापि परं पदं मोक्षः भवेत् किल ।। १३७ ।।",
  "15138": "शुश्रूषेति ।। रामप्रियः रामचन्द्रस्य प्रियः प्रीतिविषयः श्रीमध्वाचार्यः केभ्यश्चित् कतिपयजनेभ्यः केवलं शुश्रूषापक्षपाताद्यैः शुश्रूषा हरिगुरुपरिचर्या पक्षपातः वैष्णवसिद्धान्ते आग्रहः एतौ आद्यौ येषां तानि तैः साधनैः । आदिशब्देन भक्त्यादिकं ग्राह्यं केवलशुश्रूषादिप्रधानकैः साधनैः इत्यर्थः । योगिदुर्लभां भगवदनुग्रह-रहितयोगिभिः दुर्लभां अप्राप्यां स्वां स्वकीयां गतिं ददौ । क इव रामः राघवरामः इव । ‘रामः पशुविशेषे स्यात् जामदग्न्ये हलायुधे । राघवे चासितश्वेतमनोज्ञेषु तु वाच्यवत्’ इति विश्वः । यथा केषाञ्चित् अधिकारिणां खगादीनां सदैव रामभावनादिरूपशुश्रूषादिना प्रसन्नः सन् रामः स्वां गतिं ददौ । ‘खगा मृगास्तृणादयः’ इत्युक्तेः । एवं श्रीमध्वोऽपि केषाञ्चिच्छिष्याणां स्वस्वयोग्यशुश्रूषणादिना प्रसन्नस्सन् स्वां गतिं स्वस्य या गतिः तां गतिं ददौ । स्वेन गम्यं ब्रह्म गमयामास इत्यर्थः । ‘विद्युत्पतिः वायुरेव गमयेत् ब्रह्म नापरः’ इति श्रुतेः वायुरेव हि ब्रह्म गमयितुं समर्थः नापरः ।। १३८ ।।",
  "15139": "शिष्यप्रशिष्येति ।। यद्दयोदयात् यस्य श्रीमध्वाचार्यस्य दयायाः उदयात् अभिव्यक्तेः शिष्यप्रशिष्यातिशयाः शिष्याश्च प्रशिष्याश्च शिष्यप्रशिष्याः तेषां अतिशयाः सामर्थ्यविशेषाः ईदृशाः उक्तप्रकारेण प्रसिद्धाः भक्त्या सुलभं तत्पादसुरपादपं तस्य श्रीमध्वाचार्यस्य पादौ चरणौ तावेव सुराणां देवानां पादपः तरुः तं को नेच्छेत्?सर्वेऽपि वाञ्छन्त्येव ।। १३९ ।।",
  "15140": "इत्थमिति ।। धरायां भूमौ इत्थं सद्भिः एवं भूतैः सद्भिः सज्जनैः अर्च्यः पूज्यः अनूनबोधः ऊनो अल्पो न भवतीति अनूनः पूर्णः बोधो यस्यासौ तथोक्तः । श्रीमध्वाचार्यः शेषशय्ये शेषः शेषदेवः शय्या तल्पं यस्य सः शेषशय्यः तस्मिन् भगवति शयाने सति आषाढशुद्धैकादश्यां शेषशायिनि शेषाख्यशयने शयाने सतीत्यर्थः । काण्वतीर्थैः कण्वस्य कण्वमुनेः तीर्थं जलाशयं कण्वतीर्थं कण्वतीर्थसम्बन्धिनः काण्वतीर्थाः तैः काण्वतीर्थजलस्पृष्टैः वातैः वायुभिः । ‘नभस्वद्वातपवनपवमानप्रभञ्जनाः’ इत्यमरः । पाविते पवित्रीकृते ग्रामे कण्वतीर्थतीरगते कस्मिंश्चित् ग्रामे सन्मठे प्रशस्ते मठे । ‘मठश्छात्रादिनिलयः’ इत्यमरः । भक्तप्रीत्या तद्ग्रामस्थभक्तानां प्रीत्या वासं चक्रे चातुर्मास्यं उवास इति भावः । शालिनीवृत्तं ‘मस्तौ गौ चेच्छालिनी वेदलोकैः’ इति वचनात् ।। १४० ।।",
  "15141": "आनन्दतीर्थेति ।। अत्र भुवि भक्तैः यैः तत्कालभवैः मध्वभक्तैः भवतापशमाय भवः संसार एव तापः संतापः तस्य शमाय परिहाराय । समर्थमिति शेषः । विद्यासुधाविततकान्ति सुधया वितता व्याप्ता सुधामयीत्यर्थः सा च सा कान्तिः कला च सुधाविततकान्तिः अमृतकला इत्यर्थः विद्यैव सुधाविततकान्तिः यस्य तत् तथोक्तम् । विद्यालक्षणामृतकलापूर्णं इत्यर्थः । सुकान्तिकान्तं शोभनकान्त्या कान्तं मनोहरम् । आनन्दतीर्थभगवद्वनेन्दुबिम्बं आनन्दतीर्थश्चासौ भगवांश्च आनन्दतीर्थभगवान् तस्य वदनं मुखमेव इन्दोः चन्द्रस्य बिम्बं मण्डलं प्रैक्ष्यत दृष्टम् । तद्दासदास्यमपि तेषां श्रीमदानन्दतीर्थभगवत्पादवदनचन्द्रमण्डलं साक्षात् दृष्टवतां पुंसां ये दासाः तेषां दास्यमपि दासत्वमपि पुंसः अधिकारिणः किं अभीष्टं न ददाति सर्वं ददात्येव इत्यतः श्रीमदानन्दतीर्थभगवत्पादशिष्यप्रशिष्यादिपरंपराप्रविष्टानां मध्वमतानुवर्तिनां पुंसां दासत्वमपि जन्मान्तरेऽपि भूयात् इति प्रार्थनीयं इति भावः । वसन्ततिलकावृत्तं ‘उक्ता वसन्ततिलका तभजा जगौ गः’ इत्युक्तेः ।। १४१ ।।\nइति श्रीमध्वविजयटीकायां श्रीमच्छलारिनरसिंहाचार्याणां शिष्येण शेषेण विरचितायां मन्दोपकारिण्यां पञ्चदशः सर्गः ।। १५ ।।\n",
  "16001": "अथ कथान्तरमारभ्यते साधुभ्य इति ।। अत्र मध्वशिष्येषु कोऽपि कश्चित् कोविदः विद्वान् शिष्यः ‘सन् सुधीः कोविदो बुधः’ इत्यमरः । स्वयं स्वयमेव मध्वभक्तानुकम्पया इत्यर्थः । मधुमथनाङ्घ्रिभक्तिभाग्भ्यः मधुमथनस्य मधुनामकदैत्यसंहारिणः विष्णोः अङ्घ्र्योः पादयोः भक्तिं भजन्तीति भक्तिभाजः तेभ्यः । श्रौतेभ्यः श्रुतिसम्बधिभ्यः वेदपाठकेभ्यः इत्यर्थः । साधुभ्यः सज्जनेभ्यः विततमतेः वितता विशाला पूर्णा मतिः यस्य सः विततमतिः तस्य श्रीमध्वाचार्यस्य । महानुभावं महान् पुरुषार्थप्रदत्वेन अत्युत्तमः अनुभावः महिमा तं मध्वमाहात्म्यप्रकटरूपकथां इति यावत् । स्फुटं सम्यक् व्याचष्ट जगाद । ‘चक्षिङ् व्यक्तायां’ वाचीत्यतो लङ् आत्मनेपदं आचष्ट आचक्षातां आचक्षत । कथंभूतं बन्धमोक्षमूलं बन्धात् संसारात् मोक्षस्य मूलं कारणभूतं किमिव वेदान्तमिव बन्धमोक्षकारणभूतं वेदान्तशास्त्रमिव । यथा कश्चित् शिष्येभ्यो वेदान्तशास्त्रं व्याख्यायात् एवं मध्वशिष्यः मध्वविजयप्रकटनरूपां कथां विष्णुभक्तेभ्यः वेदपाठकेभ्यः सज्जनेभ्यः अब्रवीत् इति भावः । प्रहर्षिणीवृत्तं प्रायः सर्गपर्यन्तं ‘त्र्याशाभिर्मनजरगाः प्रहर्षिणीयं’ इति तल्लक्षणात् ।। १ ।।",
  "16002": "क्रमेण एकैकं महिमानं कथयति शिष्यः इत्याह ।। गोमत्या इति ।। श्रुतीनां विद्वेष्टा दूषकः वाचालः बहुभाषणः ‘स्याज्जल्पकस्तु वाचालो वाचाटो बहुगर्ह्यवाक्’ इत्यमरः । अन्त्यवर्णजन्मा अन्त्यवर्णात् जन्म उत्पत्तिः यस्य स तथोक्तः ‘शूद्राश्चावरवर्णाश्च’ इत्यमरः शूद्रजातिः इत्यर्थः । कश्चित् क्षितिपतिः राजा गोमत्याः गोमत्याख्यनद्याः तटनिकटे तटस्य तीरस्य निकटे समीपदेशे वर्तमानं ‘समीपे निकटासन्ने संनिकृष्टसनीडवत्’ इत्यमरः । अच्छकीर्तिचन्द्रं अच्छया कीर्त्या चन्द्रवत् प्रकाशमानम् । श्रुतिगुणसाधकं श्रुतीनां गुणाः प्रामाण्यादिगुणाः तेषां साधकम् । वाग्मिवर्यं वाग्मिषु वचनप्रकारचतुरेषु वर्यं श्रेष्ठं ‘वाचो युक्तिपटुर्वाग्मी’ इत्यमरः । विश्वज्ञं सर्वज्ञं श्रीमध्वाचार्यं वक्ष्यमाणप्रकारवचनं उवाच । ‘वच परिभाषणे’ इत्यतो लिट् परस्मैपदम् ।। २ ।।",
  "16003": "किमिति उवाच इत्यत आह ।। उन्मत्तेति ।। अत्र वेदे यद्वाक्यं क्वचित् कुत्रचित् फले स्वोक्तफले व्यभिचरति अनृतं भवति तत् तद्वाक्यं उन्मत्तप्रलपितवत् उन्मत्तस्य मद्यपायिनः प्रलपितवत् वचनवत् ‘व्याहार उक्तिर्लपितं भाषितं वचनं वचः’ इत्यमरः मानं प्रमाणं न भवति हि सर्वानुभवसिद्धम् । तत् फलव्यभिचारित्वेन संप्रतिपन्नं वाक्यं सर्वेषां च सर्वेषामपि श्रुतिवचसां वेदवाक्यानां अप्रमाणतायां अप्रामाण्यसाधने दृष्टान्तः निदर्शनं सर्वथा नियमेन भवति इति उवाच इति पूर्वेणान्वयः । अयं भावः श्रुतौ ओषधिबीजं हस्ते गृहीत्वा ‘या ओषधीः पूर्वा जाता देवेभ्यः’ इत्यादिसूक्तजपेन सद्य एवाङ्कुरपुष्पफलाद्युत्पत्तिः भवति इत्युच्यते । तदुक्तप्रकारेण सूक्तफलं तु नोपलभ्यते तस्मात् तद्वाक्यं न मानं उन्मत्तवाक्यवत् । अत्र ‘या ओषधीरित्यादिवाक्यं प्रमाणं न भवति अनृतवचनत्वात् उन्मत्तवचनवत्’ इति प्रयोगो ज्ञेयः । तथा ‘सर्ववेदः अप्रमाणं वेदत्वात् अप्रमाणत्वेन सम्प्रतिपन्न ‘या ओषधीः’ इत्येतत् वेदवाक्यवत्’ इति सर्ववेदाप्रमाण्ये प्रयोगो ज्ञेयः ।। ३ ।।",
  "16004": "वेदोक्तमिति ।। अधिकारात् योग्यतायाः वेदोक्तं वेदचोदितं फलं अलं निश्चयेन आप्यते प्राप्यत एव । अयं भावः वेदोक्तधर्मानुष्ठानेऽपि फलादर्शनमात्रेण न वेदाप्रामाण्यं अनुमातुं शक्यते । फलादर्शनस्य अधिकाराभावनिबन्धनत्वात् । तत्तद्वेदोक्तकर्माधिकारिणां च फलं च दृश्यत एव अनधिकारिणा कृतेऽपि फलं न दृश्यते अनधिकारिकृतं अकृतमेवेति न्यायात् । इति एवं प्रकारेण अतनुमनसा अतनु अनल्पं मनो यस्य स अतनुमनाः तेन श्रीमध्वाचार्येण उक्तः उदितः धूर्तः शठः राजा ‘धूर्तः स्यात्खण्डलवणे धत्तूरे ना शठे त्रिषु’ इति विश्वः अभ्यधत्त अब्रवीत् । किमिति अधिकारी वेदोक्तफलं प्राप्तुं योग्यः पुरुषः हि यस्मात् योग्यत्वे सति दृष्टियोग्यत्वे सति न दृश्यते नोपलभ्यते । अतः तस्मात् सः युष्मद्विवक्षितः अधिकारी पुरुषः सदा न स्यात् नास्त्येव इत्यर्थः । किंवत् खरविषाणवत् खरस्य गर्दभस्य विषाणं ृङ्गमिव ‘खरः स्याद्गर्दभे देवतालितीक्ष्णाग्रकेऽपि च’ इति विश्वः ‘ृङ्गं विषाणं आख्यातं’ इति च । अयं भावः यदुक्तमधिकारिणो वेदोक्तं फलं भवतीति तदनुपपन्नम् । कुत्रापि तादृशाधिकारिणः अनुपलम्भात् । तथा च प्रयोगः - ‘भवद्विवक्षितोऽधिकारी नास्त्येव योग्यत्वे सति अनुपलभ्यमानत्वात् खरविषाणवत्’ इति ।। ४ ।।",
  "16005": "आक्षेपमिति ।। तं राजकृतं आक्षेपं निराकरणं असहमानः अमर्षमाणः उच्चमानः उच्चः महान् मानः अभिमानः यस्यासौ उच्चमानः । असौ श्रीमध्वाचार्यः ओषधीनां मुद्गाख्यानां धान्यानां बीजं समुदायैकवचनं बीजानि निजकरपल्लवद्वयेन करावेव पल्लवौ किसलयौ । निजौ च तौ करपल्लवौ च तयोः द्वयेन अञ्जलिना इत्यर्थः । आदाय गृहीत्वा सूक्तेन ‘या ओषधीः पूर्वा जाता देवेभ्यः’ इत्यादिना सूक्तजपेन सद्यः तत्क्षण एव ‘सद्यः सपदि तत्क्षणे’ इत्यमरः अङ्कुरदलपुष्पबीजसृष्टिं अङ्कुराश्च दलानि पर्णानि च बीजानि फलानि च एतेषां सृष्टिं उत्पत्तिं क्रमेण व्यतनुत कृतवान् । ‘तनु विस्तारे’ इत्यतो लङ् आत्मनेपदं अतनुत अतन्वातां अतन्वत ।। ५ ।।",
  "16006": "व्याख्यातेति ।। कदाचन कस्मिंश्चित् दिवसे निशि रात्रौ ‘निशा निशीथिनी रात्रिः’ इत्यमरः व्याख्याता व्याख्यानं कुर्वन्,सः श्रीमध्वाचार्यः प्रदीपे संशान्ते केनचित् निमित्तेन नष्टे सत्यपि निजांघ्रेः स्वचरणस्य अङ्गुष्ठस्फुटनखरांतरोचिषैव नखरस्य नखस्य ‘नखोऽस्त्री नखरोऽस्त्रियाम्’ इत्यमरः अन्तस्य प्रान्तस्य ‘अन्तर्मध्ये तथा प्रान्ते’ इति विश्वः नखरान्तस्य नखप्रान्तभागस्य रोचिः प्रकाशः नखरान्तरोचिः ‘रोचिः शोचिरुभे क्लीबे प्रकाशो द्योत आतपः’ इत्यमरः स्फुटं च तत् नखरान्तरोचिश्च इति तथोक्तः अङ्गुष्ठस्य स्फुटनखरान्तरोचिः तेनैव पुनः स्वान् शिष्यान् श्रावकान् वाचयाम्बभूव । कथंभूतः पुरुकरुणाम्बुधिः पुरुश्चासौ करुणा च तस्याः अम्बुधिः । शिष्येषु बहुदयावान् कदाचित् निशि व्याख्यां कुर्वन् मध्वः दीपे नष्टेऽपि स्वचरणाङ्गुष्ठनखप्रकाशेनैव पुस्तकं शिष्यैः वाचयामास इति भावः ।। ६ ।।",
  "16007": "तीर्थार्थमिति ।। सः महेक्षः महती पूर्णा ईक्षा बुद्धिः यस्य सः महेक्षः मध्वाचार्यः । क्वचित् कुत्रचित् देशे विपुलशिलां विपुला महती च सा शिला च तां प्रेक्ष्य दृष्ट्वा ऊचे अब्रवीत् । कथंभूतां शिलां तीर्थार्थं तीर्थनिमित्तेन नदीतीरे स्थापनार्थमिति यावत् । दशशतपुंभिः दश च तानि शतानि च सहस्रं इत्यर्थः दशशतसङ्ख्याकाश्च ते पुमांसश्च दशशतपुमांसः तैः सहस्रसङ्ख्याकैः पुरुषैः आनीतां किंचित् दूरे कथंचित् आनीतां अत्यशक्त्या अत्यन्तं असामर्थ्येन क्वचित् मध्ये मुक्तां भूमौ निक्षिप्तां पुनः कथंभूतां पृथुतरवप्रपातिवारां अतिशयेन पृथुः उच्चः पृथुतरः पृथुतरश्चासौ वप्रः रोधश्च ‘वप्रः प्राकाररोधसोः’ इति विश्वः रोधो नाम तीरं ‘कुलं रोधश्च तीरं च’ इत्यमरात् पृथुतरवप्रः पृथुतरवप्रात् पाति निपतन्ति च तानि वारि जलानि च पृथुतरवप्रपातिवारि तेषां ‘आपः स्त्री भूमि्न वार्वारि सलिलं कमलं जलं’ इत्यमरः धाराणां सन्ततीनां ‘धारा सैन्याग्रिमस्कन्धसन्तत्योः पतनान्तरे’ इति विश्वः । यद्वा धाराणां सम्पातानां ‘धारासम्पात आसारः’ इत्यमरः प्रवाहानां इति यावत् । रयसहनक्षमां रयस्य जवस्य सहने क्षमां शक्तां ‘रंहस्तरसी तु रयः स्यदः जवोऽथ’ इत्यमरः ‘क्षमं शक्ते हिते त्रिषु’ इति च । अत्युन्नतकूलात् पतज्जलप्रवाहवेगं सोढुं समर्थां इत्यर्थः ।। ७ ।।",
  "16008": "लोकानामिति ।। लोकानां जनानां उपकृतये उपकाराय इयं शिला कुतः कस्मात् कारणात् भवद्भिः नोनिन्ये एतत्स्थलात् न नीता इत्यूचे इति पूर्वेण सम्बन्धः ‘णीञ् प्रापणे’ इति धातोः कर्मणि लिट् । तत्र तदा जनता जनसमूहः श्रीमध्वाचार्यं प्रति जगाद अब्रवीत् । कथं,हे यतिवरसंन्यासिश्रेष्ठइमां शिलां नेतारः उन्नेतुं समर्थाः मानवाः मनुष्याः न हि न विद्यन्ते हि ‘मनुष्या मानुषा मर्त्या मनुजा मानवा नराः’ इत्यमरः । भीमश्चेत् भीमसेनश्चेत् इह एतच्छिलानयने यतते चेत् नयेद्वा न वा भीमसेनोऽपि इमां शिलां नेतुं प्रयत्नं तावत् कुर्यात् । नेतुं समर्थो भवेत् न वा इति भावः । ‘गद व्यक्तायां वाचीति धातोः लिट् परस्मैपदं’ ‘णीञ् प्रापणे’ इति धातोः विधिलिङ् परस्मैपदम् । इति जनता जगाद इति सम्बन्धः ।। ८ ।।",
  "16009": "निन्येति ।। सः श्रीमध्वः अमलेन काठिण्यदोषरहितेन कोमलेन इति यावत् । लीलावत्करकमलेन लीलावान् आयासरहितश्चासौ करश्च स एव कमलं पद्मं तेन । यदा लीलावत् इति भिन्नं पदम् । लीला अस्यास्तीति लीलावत् । लीलया सहितं यथा भवति तथेति भावः । तां सहस्रपुरुषैः उद्धर्तुं अशक्यां शिलां निन्ये निनाय अनायासेन नीतवान् इत्यर्थः । कः कमिव वानरीकृतात्मा अवानरः वानरवत् सम्पद्यमानः वानरीकृतः आत्मा देहो येन स तथोक्तः हनुमान् गिरिमिव गन्धमादनपर्वतमिव । तत्र शिलास्थापनाय अभिप्रेतस्थले तां शिलां न्यधितापि स्थापयामास च । तया शिलया अस्य श्रीमध्वाचार्यस्य तत् शिलास्थापनरूपं कर्म व्यापारः तुङ्गां तुङ्गभद्रायाः निकषा समीपे ‘समीपे निकषांतिके’ इत्यमरः ‘अभितः परितः समया निकषा हा प्रातियोगेऽपि षष्ठ्यर्थे द्वितीया’ । अधुनापि इदानीं अपि अलं सम्यक् सूच्यते ज्ञायते इति श्रूयते ननु निश्चयः इत्युक्तं भवति ।। ९ ।।",
  "16010": "सङ्घातैरिति ।। असौ सकलमतिः सकला पूर्णा मतिः प्रज्ञा यस्य स सकलमतिः मध्वाचार्यः । यत्र यस्यां तिथौ चन्द्रः इनेन सूर्येण ‘इनः सूर्ये नृपे पतौ’ इति विश्वः अमा सह ‘अमा सह समीपे च’ इति अभिधानं वसति तत्र तिथौ अमावास्यायां इत्यर्थः । तस्यां सूर्योपरागे सति तत्पर्वकाले स्नातुं सिन्धुं ससार जगाम । ‘सृ गतौ’ इति धातोः लिट् परस्मैपदम् । यतमनसां यतं निगृहीतं मनो येषां यतीनां इत्यर्थः । इतरेषां यतीतरेषां उत गृहस्थादीनां अपि एवं उभयविधशिष्याणां अधिकथनैः अधि अधीतानि कथनानि वचांसि येषां ते अधिकथनाः तैः सङ्गातैः समूहैः ‘स्तोमौघनिकरव्रातवारसङ्घात संचयाः’ इत्यमरः अलङ्कृताध्वा अलङ्कृतः अध्वा मार्गो यस्य स तथोक्तः ‘अयनं वर्त्म मार्गाध्वपन्थानः’ इत्यमरः । मार्गे शास्त्रविषयकातिशयितवाग्व्यापारं कुर्वद्भिः यतिभिः गृहिभिः शिष्यैः सह सूर्यग्रहणे सति स्नातुं समुद्रं प्रति जगाम इति भावः ।। १० ।।",
  "16011": "आर्द्राङ्गा इति ।। तत्र मध्वाचार्यगमनकाले सबालवृद्धाः बालाः पूर्ववयस्काः तैः सहिताः सबालवृद्धाः सकलाः ग्रामीणा अपि ग्रामस्थसर्वजनाः अपि खरकिरणोपरागहेतोः खराः तीक्ष्णाः किरणाः रश्मयः यस्य सः खरकिरणः सूर्यः तस्य उपरागः ग्रहः ग्रहणं स एव हेतुः कारणं तस्मात् ‘उपरागो ग्रहो राहुग्रस्ते त्विन्दौ च पूष्णि च’ इत्यमरः । तत्र समुद्रस्नानार्थं आयन् आगताः । ‘इण् गतौ’ इत्यतो लङ् परस्मैपदं ऐत् ऐतां आयन् । कथंभूताः द्विजऋषभस्य द्विजश्रेष्ठस्य कण्वस्य कण्वनामकमुनेः वल्लभायां प्रीतिविषयायां सरस्यां सरसि कण्वतीर्थे इत्यर्थः ‘कासारः सरसी सरः’ इत्यमरः । सपदि सद्यः निमज्जनात् स्नानात् आर्द्राङ्गाः आर्द्रं क्लिन्नं अङ्गं शरीरं येषां ते तथोक्ताः एकवाटादिग्रामजनाः सबालवृद्धाः सर्वेऽपि कण्वतीर्थे स्नात्वा आर्द्राङ्गा एव सूर्योपरागनिमित्तं मध्वाचार्यागमनकाले स्नातुं समुद्रं प्रत्याययुः इति भावः ।। ११ ।।",
  "16012": "सर्वज्ञमिति ।। सपरिजनं परिजनैः परिवारजनैः सहितं सर्वज्ञं श्रीपूर्णप्रज्ञाचार्यं समीक्षमाणाः पश्यन्तः । अत एव स्मितवदनाः स्मितं मन्दहासयुक्तं वदनं मुखं येषां ते तथोक्ताः । फुल्लाक्षाः फुल्ले विकसिते अक्षिणी नेत्रे येषां ते तथोक्ताः शुभाः सज्जनाः ननन्दुः तुतुषुः ‘टु नदि समृद्धौ’ इति धातोः लिट् । उत किं तु अपरे असज्जनाः दौर्मुख्यं श्रीमध्वाचार्यदर्शनेन दुर्मुखत्वं दधतः कुर्वन्तः सन्तः निनिन्दुः गर्हयामासुः । ‘णिदिकुत्सायां’ इति धातोः लिट् । तद्द्वयमपि नन्दननिन्दनोभयमपि नाश्चर्यं कुतः स्वभावतन्त्रं स्वस्वरूपाधीनम् । हेतुगर्भविशेषणं एतत् ।। १२ ।।",
  "16013": "मा मेति ।। इह आगमनवेलायां उत्तरङ्गहस्तः उत् उन्नतः तरङ्ग एव हस्तो यस्य स तथोक्तः । सङ्क्षोभी सं अत्यन्तं क्षोभः चलनं अस्यास्तीति सङ्क्षोभी घनघनघोषघोरवेषः घनघनेन अतिसान्द्रेण अत्युच्चेनेति यावत् घोषेण ध्वनिना घोरः भयङ्करः वेषः आकारो यस्य स तथोक्तः । संरम्भी संरम्भः वेगः कोपो वा अस्यास्तीति संरम्भी । सिन्धुराजः सिन्धूनां राजा समुद्रः ‘सिन्धुः समुद्रे नद्यां च’ इति विश्वः । भुवनगुरुं भुवनानां लोकानां गुरुं एनं श्रीमध्वाचार्यं मा मा विनिन्दत न विनिन्दत इत्थं निर्भर्त्स्य धिक्कृत्य खलदमनाय खलानां क्षुद्रजनानां दमनाय शिक्षणाय वधाय इति यावत् । अभ्यपतदिव अभ्यगात् इव इति लुप्तोपमा ‘पत्लृ पतन’ इत्यतो लङ् परस्मैपदम् । यथा राजा सर्वेषां गुरोः निन्दकान् दृष्ट्वा महाकोपेन शब्दं कुर्वन् घोररूपः सन् हस्तपादादिकं कम्पयन् अयं गुरुः न निन्दनीयः इति धिक्कृत्य तद्धननाय हस्तं उद्यम्य अभिमुखे आयाति तद्वत् अयं समुद्रोऽपि तादृशव्यापारवान् अभ्यपतत् इवेति कविः उत्प्रेक्षते इति भावः ।। १३ ।।",
  "16014": "कविः सिन्धुं प्रकारान्तरेण उत्प्रेक्षते ।। सम्मोदादिति ।। इह आगमनवेलायां समुद्रः अधिकतरैः अत्युच्चैः वीच्यङ्गैः वीचयः तरङ्गा एव अङ्गानि हस्तपादाद्यवयवाः तैः ‘भङ्गस्तरङ्ग ऊर्मिर्वा स्त्रियां वीचिरथोर्मिषु’ इत्यमरः । अधिवेलं वेलां अधि समुद्रतीरे इत्यर्थः ‘वेलाऽब्धितीराभिवृद्धयोः कालमर्यादयोरपि’ इति भास्करः । मध्वाय प्रणतिं नमस्कारं व्यधादिव अकरोदिव । कथंभूतः सम्मोदात् सन्तोषात् तरलतरः अतिचञ्चलः ‘चञ्चलं तरलं चैव’ इत्यमरः । द्रुताभिगामी तरङ्गरूपेण द्रुतं शीघ्रेण अभिगामी आभिमुख्येन आगच्छन् गम्भीरस्वननुतिमान् गम्भीरश्चासौ स्वनः ध्वनिश्च स एव नुतिः स्तुतिः अस्यास्तीति तथोक्तः गम्भीरशब्दाख्यस्तोत्रयुक्तः इत्यर्थः सुफेनहासः सु धवलतया शोभमानः फेन एव हासः मन्दहासो यस्य स तथोक्तः । फेनो नाम जलोपरि दृश्यमानः धवलवर्णः जलविकारः । यथा कश्चित् पुरुषः चिरादागतं स्वगुरं दृष्ट्वा सन्तोषात् हस्तपादादिकंपनवान् शीघ्रेणाभिगम्य उच्चध्वनिना स्तुतिं कुर्वन् स्मितवदनः सन् अष्टाङ्गैः यथा प्रणमेत् तद्वत् इति भावः ।। १४ ।।",
  "16015": "गोलीलेति ।। मध्वाब्धी मध्वश्च अब्धिश्च इत्युभौ । अगाधभावात् अगाधः गम्भीरश्चासौ भावः स्वभावश्च तस्मात् । गोलीलासु गवां वाचां जलानां च लीलासु ‘भूवाग्वारिषु गौर्मता’ इति विश्वः । अतिशयिनौ इतरवैलक्षण्येन वर्तमानौ । गाम्भीर्यादेव नोल्लङ्घ्यौ इतरैः अत्येतुं अशक्यौ विविधगुणप्रकाशरत्नौ विविधाः गुणाः भक्तिवैराग्यादयः यस्य स तथोक्तः स चासौ प्रकाशः ज्ञानं च स एव रत्नं यस्य स तथोक्त इति मध्वपक्षे । समुद्रपक्षे तु विविधाश्च ते गुणाश्च रक्तनीलादयः तैः प्रकाशमानानि रत्नानि यस्मिन् स इति रक्तनीलादिनानावर्णयुक्तरत्नवान् इत्यर्थः । विविधगुणप्रकाशरत्नश्च इति एकशेषः । यद्यपि उभौ एवं समानौ तथापि परममतेः परमा अत्युत्तमा मतिः बुद्धिः यस्य तस्य श्रीमध्वाचार्यस्य लावण्यं सौन्दर्यं जनानां प्रियं इष्टम् । जलधेः समुद्रस्य लावण्यं लवणत्वं तु जनानां प्रियं न तु नैव भवति । एवं मध्वसमुद्रयोः अयं विशेषः वैलक्षण्यं अस्तीति शेषः ।। १५ ।।",
  "16016": "अम्भोधेरिति ।। प्रभुः समर्थः असौ श्रीमध्वाचार्यः अम्भोधेः समुद्रस्य त्वरिततरोर्मिपाणिमृष्टे अत्यन्तं त्वरिताः त्वरिततराः अतिवेगाः इत्यर्थः । तादृशाश्च ताः ऊर्मयः तरङ्गाश्च ता एव पाणयः हस्ताः तैः मृष्टे मार्जिते स्वच्छे निर्मले विकटतटासने विकटं सुन्दरं च तत् तटं तीरं च तदेव आसनं तस्मिन् निषण्णः उपविष्टस्सन् ऐतरेयशाखासूक्तानि ऐतरेयशाखायाः ऋक्शाखायाः सूक्तानि अतिसुन्दर-प्रकारं यथा भवति तथा अतिचिरं बहुकालं व्याचख्यौ व्याख्यातवान् । ‘ख्या प्रकथने’ इति धातोः लिट् परस्मैपदं व्याचख्यौ व्याचख्यतुः व्याचख्युः ।। १६ ।।",
  "16017": "गाम्भीर्यादिति ।। अस्य श्रीमध्वाचार्यस्य स्वनः व्याख्यानध्वनिः गाम्भीर्यात् सिन्धोः समुद्रस्य स्वनं ध्वनिं अधरीकरोति अधःकरोति । समुद्रध्वन्यपेक्षया व्याख्यानध्वनेः अत्युच्चत्वात् इति भावः । तथापि समुद्रस्वनात् अतिगम्भीरत्वेऽपि अस्य मध्वस्य स्वनः नादः श्राव्यत्वं श्रोतव्यत्वं वहति धत्ते अहो आश्चर्यम् । अत्युच्चोऽपि व्याख्यानस्वनः श्राव्यो भवति । पूर्णेन्दुप्रभवदनः पूर्णः षोडशकलापरिपूर्णश्चासौ इन्दुः चन्द्रश्च तस्य प्रभं सदृशं वदनं यस्य स तथोक्तः । धन्यः एष पुरुषः कः कोऽनु इत्थं मत्वा जनजलधिः जनाख्यसमुद्रः तं श्रीमध्वाचार्यं आशु शीघ्रं पर्यैत् आवृणोत् ।। १७ ।।",
  "16018": "वेदानामिति ।। महेर्ष्याः महती भूयसी इर्ष्या असूया येषां ते महेर्ष्याः ये जनाः वेदानां समुचितभाववाददक्षं समुचितः अत्युपपन्नः भावः अभिप्रायः तस्य वादे कथने दक्षं समर्थं मध्वाचार्यं,वेदद्विषं वेदान् द्वेष्टीति वेदद्विट् तं वेददूषकं ऊचिरे जगदुः तान् दुष्टजनान् धिक् धिक् इति जनता तत्र मिलितजनसमूहः गाढं दृढं जगाद किल । कथंभूता जनता,स्वाश्चर्यात् अत्याश्चर्यात् कलिताञ्जलिः कलितः बद्धः अञ्जलिः करसम्पुटः यया सा तथोक्ता नमन्ती ।। १८ ।।",
  "16019": "सन्मानमिति ।। ते द्विजनिकराः विप्राणां समूहाः विपुलहृदे पूर्णप्रज्ञाचार्यस्य भक्त्या सन्मानं बहुमानं विधाय कृत्वा,देवसेव्यं अस्य मध्वाचार्यस्य चरणरजः पादयोः धूलिं बिभ्राणाः धृतवन्तः सन्तः तत्स्नानात् तस्य मध्वाचार्यस्य स्नानात् अधिकशुचौ अतिशयपवित्रे नदाधिराजे नदानां पुरुषजलाशयानां अधिराजे स्वामिनि समुद्रे प्रशस्तकाले विहिते काले उपरागकाले इत्यर्थः । सस्नुः स्नातवन्तः । ‘ष्णा शौचे’ इत्यतो लिट् परस्मैपदम् ।। १९ ।।",
  "16020": "कल्लोलैरिति ।। इह अस्मिन् उदन्वति सिन्धौ ‘उदन्वानुदधिः सिंधुः’ इत्यमरः । नैके अनेके बहवः हास्यत्वं हासविषयत्वं प्रययुः प्रापुः । कथंभूताः उल्लोलैः अत्यन्तचञ्चलैः अनिवार्यैः अपरिहार्यैः जननिकरान् मनुष्यसमूहान् निपातयद्भिः प्रबलतरैः अतिप्रबलैः कल्लोलैः स्थूलतरङ्गैः ‘महत्सूल्लोलकल्लोलौ’ इत्यमरः । आक्रान्ताः मज्जिताः लोठ्यमानाः । कैरिव करिनिकरैः गजश्रेष्ठैरिव । यथा लोके मत्तगजेन आक्रान्तः पुरुषः भूमौ लोठ्यमानो भवति तथा महत्तरङ्गैः आक्रान्ता पुरुषाः भूमौ पतिताः सन्तः लोठ्यमाना बभूवुः इति भावः ।। २० ।।",
  "16021": "मज्जन्तमिति ।। असज्जनः दुर्जनः मज्जन्तं स्नातुं निमज्जन्तं पृथुलहरीनिगूढमूर्तिं पृथ्व्यः स्थूलाश्च ताः लहर्यः तरङ्गाश्च ताभिः निगूढा मूर्तिः शरीरं यस्य स तथोक्तः तम् । सम्पूर्णप्रमतिं श्रीमध्वाचार्यं जहास उपहसितवान् । कथं,यः गुरुः मध्वः लोकत्रयविजयी लोकत्रयं विजयते इति लोकत्रयविजयी इति प्रसिद्धः सोऽयं गुरुः लघूर्मिलीलया लघ्व्यश्च ताः ऊर्मयः तरङ्गाश्च तासां लीलया क्रियया ‘लीला विलासक्रिययोः’ इति विश्वः । पतति हा कष्टं इति जहास इति सम्बन्धः । ‘हस् हसने’ इत्यतो लिट् परस्मैपदं जहास जहसतुः जहसुः । ‘पतलृ गतौ’ इत्यतो लट् परस्मैपदं पतति पततः पतन्ति ।। २१ ।।",
  "16022": "नीचानामिति ।। अदभ्रसङ्ख्यः अदभ्रा बहुला सङ्ख्या ज्ञानं यस्य स तथोक्तः पूर्णप्रज्ञाचार्यः । दभ्राणां अल्पानां नीचानां नीचजनानां क्षुभितकराणि क्षुभितं मनोविषादं कुर्वन्तीति तथोक्तानि तानि । अवचवचांसि दुर्वचनानि नो अजीगणत् न गणयामास । तथा हि श्वकलकलप्रदं शुनां सारमेयानां कलकलं कोलाहलशब्दं प्रददातीति तथोक्तः तम् । क्रोष्टूनां ृगालानां विरावं शब्दं उदारवीर्यः उदारं महत् वीर्यं प्रभावः यस्य स तथोक्तः । पञ्चास्यः सिंहः न गणयेद्धि । यथा ृगालशब्दं ृत्वा शुनकाः भीता भवन्ति न सिंहा तद्वत् अयं मध्वोऽपि अल्पपण्डितक्षोभकदुर्जनवचनेन न चुक्षोभ इति भावः । ‘गण संख्याने इत्यतो णिजन्तात् लुङ् परस्मैपदम्’ ।। २२ ।।",
  "16023": "जन्मेति ।। बृहद्भीः बृहती पूर्णा धीः प्रज्ञा यस्य स तथोक्तः श्रीपूर्णप्रज्ञाचार्यः । लोकानां सर्वजनानां जन्मस्थित्यवसितिदायिनं जन्म उत्पत्तिश्च स्थितिः पालनं च अवसितिः नाशश्च इति तथोक्तः ताः दातुं शीलं अस्यास्तीति तथोक्तः तं कटाक्षं अपाङ्गदृष्टिं ‘अपाङ्गौ नेत्रयोरन्तौ कटाक्षोऽपाङ्गदर्शने’ इत्यमरः । अम्बुधौ समुद्रे अघटयत् संयोजितवान् । अपाङ्गेन समुद्रं ददर्श इति भावः । तावत् तदा अधिकगुरुणा महासमर्थेन तेन कटाक्षेण आक्रान्तः वशीकृतः सः समुद्रः सञ्चलनं कंपं मुञ्चन् त्यजन् सन् तटाकदेश्यः तटाकस्य जलाशयस्य क्षुद्रसरोवरस्य देश्यः सदृशः अभूत् ।। २३ ।।",
  "16024": "इत्याद्यैरिति ।। इत्याद्यैः इति पूर्वोक्तचरितं आद्यं येषां तानि तैः अनन्यसाध्यैः अन्यैः मध्वाचार्यातिरिक्तैः साध्यानि कर्तुं शक्यानि न भवन्तीति अनन्यसाध्यानि तैः । चरितैः कर्मभिः उपलक्षितेऽपि अस्मिन् श्रीमध्वे दुर्जनः स्थेष्ठां स्थिरां बहुमतिं बहुमानं नाप नाकरोत् । पूर्वोक्तप्रकारेण अनन्यसाध्यचरितानि दृष्ट्वापि दुष्टानां मध्ये महत्वबुद्धिः नाभूत् इति भावः । पुनः प्रत्युत विद्वेषं व्यधित अकरोत् । तद्युक्तं इत्याह निरस्तभाग्ये दैवहीने दुर्मनसि दुष्टचित्ते तस्मिन् पूर्वोक्तदुर्जने तदेव मध्वद्वेषकारणमेव शोभनं युक्तं स्यात् । वैष्णवद्वेषस्य तमोयोग्यस्वभावत्वात् इति भावः ।। २४ ।।",
  "16025": "सम्प्राप्तमिति ।। कतृपदमध्याहार्यम् । सः मध्वः सहजेन भ्रात्रा सह सम्प्राप्तं गण्डवाटं तन्नामकं कञ्चन पुरुषं विशंकं निस्संशयं यथा भवति तथा । स्वोजः सम्प्रकटने स्वस्य ओजसः बलस्य ‘ओजो बले च दीप्तौ च’ इति विश्वः । सम्प्रकटने प्रदर्शनार्थं आदिशत् आज्ञापयामास केन हेतुना, ‘‘अयं गण्डवाटः ईषत् किञ्चित् शुश्रूषां त्वत्सेवां विधातुं कर्तुं उचितः योग्यः’’ इति इत्थं परीक्षकाणां श्रीमध्वाचार्यसामर्थ्य-परीक्षकाणां लोकानां जनानां वचसा वाक्येन ‘‘स्वभ्रात्रा सहितोऽयं गण्डवाटाख्यब्राह्मणः त्वत्सेवां कर्तुं योग्य’’ इति श्रीमध्वाचार्यबलपरीक्षकजनगूढाभिसन्धिवचनेन स्वसमीपं आगतं गण्डवाटं निर्भयेन यावत् स्वशक्तिप्रदर्शनाय आज्ञापयामास इति भावः ।। २५ ।।",
  "16026": "श्रीकान्तेति ।। यः गण्डवाटः श्रीकान्तेश्वरसदने तन्नामकदेवालये त्रिंशन्नरवरनीतकेतुयष्टिं त्रिंशत्सङ्ख्याकाश्च ते नरवराः मनुष्यश्रेष्ठाश्च तैः नीता च सा केतुचष्टिः ध्वजस्तम्भश्च तां ‘ग्रहभेदे ध्वजे केतुः’ इत्यमरः । एक एव अनयत् किल आनीतवान् । यः गण्डवाटः अगुरुगदया अगुर्वी च सा गदा च तया अस्थूलगदयैव आहत्य ताडयित्वा अल्पगदाप्रहारेणैव इति यावत् । तरलतरात् अत्यन्तं कंपितात् नारिकेलात् नारिकेलवृक्षात् गलितानि इत्यध्याहारः फलानि कामं यथेष्टं लेभे प्राप । ‘कामं प्रकामं पर्याप्तं निकामेष्टं यथेप्सितं’ इत्यमरः ।। २६ ।।",
  "16027": "एतादृगिति ।। एतादृग्बलविभवः एतादृक् पूर्वोक्तप्रकारः बलस्य शरीरबलस्य विभवः अतिशयो यस्य स तथोक्तः महाबलिष्ठः इत्यर्थः । सः गण्डवाटः तज्ज्येष्ठोऽपि तस्य गण्डवाटस्य अग्रजोऽपि इति उभौ अपि तस्य श्रीमध्वाचार्यस्य कंठं गलं अभितः समंतात् समं युगपत् गृहीत्वा स्वपाणिभ्यां निगृह्य निष्पेष्टुं मिथो निष्पीडयितुं परमं अतिशयितं प्रयत्नं उद्योगं अवापतुः प्रापतुः । कथंभूतं कण्ठं सङ्घर्षात् तयोः करैः मथनात् क्रमपरिवर्धमानतैक्ष्ण्यं क्रमेण परिवर्धमानं तैक्ष्ण्यं तीक्ष्णत्वं यस्य स तथोक्तः तं तत्करघर्षणेन वर्धमानकण्ठोऽभूत् इति भावः ।। २७ ।।",
  "16028": "आस्विन्नाविति ।। आस्विन्नौ अत्यन्तं स्वेदं प्राप्तौ अलसतरौ अत्यन्तं अलसौ मन्दव्यापारौ इत्यर्थः । गुरोः मध्वाचार्यस्य नियोगात् आज्ञायाः उभाभ्यां शिष्याभ्यां छत्राग्रयानिलमहितौ छत्राग्रययोः व्यजनश्रेष्ठयोः अनिलेन वायुना महितौ सेवितावपि तौ गण्डवाटतदग्रजौ अयःकठिनतरत्वचं अयोवत् लोहवत् कठिणतरा अतिकठिना त्वक् चर्म यस्याः सा तां,पर्यायात् अनुक्रमात् स्फुटवचनां स्फुटानि स्पष्टानि वचनानि यस्याः सा तां शिरोधिं कन्धरां मुक्त्वा त्यक्त्वा कौ भूमौ ‘गोत्राः कुः पृथिवी पृथ्वी’ इत्यमरः निपेततुः पतितौ इत्यर्थः । ‘पपात पेततुः पेतुः’ ।। २८ ।।",
  "16029": "आश्वस्ताविति ।। शुचिहृत् शुचि शुद्धं हृत् हृदयं मनः यस्य स तथोक्तः श्रीपूर्णप्रज्ञाचार्यः । आश्वस्तौ गतश्रमौ अनूनमानौ ऊनः न्यूनो न भवतीति अनूनः पूर्ण इत्यर्थः मानः अहंकारो ययोः तौ । इमौ गण्डवाटतदग्रजौ प्रति धरास्थां धरायां भूमौ तिष्ठतीति धरास्था तां अङ्गुलीं उद्धर्तुं समगदत् उक्तवान् । ‘गद व्यक्तायां वाचि’ इति धातोः लङ् परस्मैपदं अगदत् अगदताम् अगदन् । इमौ भ्रातरौ प्रसभरसात् अतिबलात्कारात् अङ्गुलीं संगृह्य गृहीत्वा अतिप्रयत्नौ अपि अङ्गल्युद्धरणे अतियत्नवन्तौ अपि अस्याः अङ्गुल्याः कम्पने चालने सामर्थ्यं शक्तिं न ययतुः न प्रापतुः । पूर्णाहंकारौ तावुभावपि भूमौ स्थापिताङ्गुलिं उद्धर्तुं मध्वेन उक्तौ सन्तौ अतिबलात्कारेणापि अङ्गुलिचालने समर्थौ न बभूवतुः किं उद्धर्तुं इति भावः । ‘या प्रापणे’ इत्यतो लिट् परस्मैपदं ययौ ययतुः ययुः ।। २९ ।।",
  "16030": "निर्यत्नमिति ।। सः मध्वाचार्यः । इह जनतायां वटुं कंचन ब्रह्मचारिणं निर्यत्नं आयासरहितं यथा भवति तथा ब्रह्मचारिणः यथा श्रमो न स्यात् तथेति भावः । अधिरुह्य आरुह्य मन्दहासी ईषत् हासोऽस्यास्तीति तथोक्तः सन्नृसिंहगेहं नृसिंहस्य भगवतः गेहं आलयं परितः समंतात् प्रायात् प्रदक्षिणं कृतवान् इत्यर्थः । अनेन लघिमा सूचितः । इति पूर्वोक्तप्रकारेण लघिमादिकैः लघिमा लघुत्वं आदिर्यषां तानि तैः ऐश्वर्यैः ‘अणिमा महिमा गरिमा लघिमा वशित्वं ईशित्वं प्राकाम्यं परकायप्रवेशः’ इति अष्टभिः ऐश्वर्यैः उपेतः युक्तः मध्वः । त्रिभुवनचित्ररत्नराजः त्रयाणां भुवनानां समाहारः त्रिभुवनं तस्मिन् त्रिलोक्यां चित्राणि च तानि रत्नानि आश्चर्यकरवस्तूनि च तेषु राजा श्रेष्ठः अभूत् । एवं अतिमानुषो मध्वः त्रिभुवनगताश्चर्यवस्तुषु परमाश्चर्योत्तमः अभूत् इति भावः ।। ३० ।।",
  "16031": "पञ्चाशदिति ।। यः पूर्ववाटः तन्नामकद्विजः पञ्चाशन्नरपनरोपनीत-मात्रां नरपनराः राजभृत्याः पञ्चाशत्संख्याकाश्च ते नरपनराश्च तैः उपनीतमात्रां कथंचित् आनीतां वार्क्षीं वृक्षकृतां अधिरोहिणीं निःश्रेणीं ‘निश्रेणिस्त्वधिरोहिणी’ इत्यमरः । गृहं मन्दिरं प्रति निनाय एक एव ऊढवान् प्रापयामास सः पूर्ववाटः गुरोः श्रीमध्वाचार्यस्य निर्देशात् आज्ञायाः,व्याख्यास्वरदमनाय व्याख्यायाः प्रवचनस्य स्वरस्य ध्वनेः दमनाय निरोधाय व्याख्यानसमये स्वरनिग्रहं कर्तुं इत्यर्थः । गलप्रपेषं कण्ठनिष्पेषं व्यधित कृतवान् ।।३१।।",
  "16032": "स्विन्न इति ।। आग्रहोग्रे आग्रहेण व्याख्यानस्वरनिरोधाग्रहेण उग्रे क्रूरे स्विन्ने स्वेदयुक्ते अस्मिन् पूर्ववाटे यतमाने सति पुनरपि व्याख्यानस्वरदमनाय प्रयत्नं कुर्वति सति तत्प्रवचननिस्वनः तस्य श्रीमध्वाचार्यस्य प्रवचनस्य व्याख्यनस्य निस्वनः निनादः प्राच्यात् अपि पूर्वकालीनस्वरादपि अतिरेजे अधिकं शुशुभे । पूर्वापेक्षया अत्युच्चः एव ध्वनिः अभूत् इति भावः । सः पूर्ववाटः विपुलहृदङ्गुलिं च विपुलहृदः श्रीमध्वाचार्यस्य अङ्गुलिमपि उद्धर्तुं अलं समर्थः नाभूत् इति एवं जनानां कुतूहलं आश्चर्यं अजनि अजायत । ‘जनी प्रादुर्भावे’ इत्यतः कर्तरि लुङ् अजनि-अजनिष्ट अजनिषातां अजनिषत । परमसमर्थः पूर्ववाटः श्रीमध्वाचार्याङ्गुलिचालने यदा समर्थो न बभूव तदा जनानां अत्याश्चर्यं अभूत् इति भावः ।। ३२ ।।",
  "16033": "पर्यैक्षीति ।। प्रभुः श्रीमध्वाचार्यः । इतरैः पूर्वोक्तेभ्यः अन्यैः प्रबलतरैः अतिबलिष्ठैः शिवाग्निपूर्वैः तन्नामकब्राह्मणपूर्वकैः जनैः पर्यैक्षि परीक्षितोऽभूत् । तथा प्रबलतरैः प्रयत्नैरपि नोपैक्षि उपेक्षितो नाभूत् । अस्मिन् श्रीमध्वाचार्ये क्वचिदपि कस्मिंश्चिदपि विषये शक्त्यपूर्तिः सामर्थ्याभावः अपूर्णत्वं इति यावत् नावैक्षि जनैः न दृष्टा । स्वयमपि स्वयमेव अवश्यं मुख्यतः भीम इति उत्प्रैक्षि जनैः उत्प्रेक्षितः । जना अयं निश्चयेन भीमसेन एव इति तर्कयामासुः इति भावः ।। ३३ ।।",
  "16034": "लेखिन्येति ।। अतिबलिभिः अतिसमर्थैः पुरुषैः । लेखिन्या लोमोत्पाटनसाधनायोमयायुधेन मुहुः बहुवारं अपिनह्य सन्नह्य गृहीत्वेति यावत् । कृष्यमाणं आकृष्यमाणं उत्पाठ्यमानं इत्यर्थः । अस्य श्रीमध्वाचार्यस्य एकमपि तनुरुहं रोम न तु उदपाटि नोत्पाटितं हि । ‘उत् पूर्वात्’ पट गतौ इत्यतः कर्मणि लुङ् अपाटि अपाटिषातां अपाटिषत । मृदुनि कोमले नासाग्रे नासायाः नासिकायाः अग्रे प्रान्तभागे कृतैः ताडितैः मुष्टिघातैः मुष्टिप्रहारैश्च आस्येन्दोः श्रीमध्वाचार्यमुखचन्द्रस्य प्रसन्नता प्रसादः नासि न निरस्ता । ‘असु क्षेपणे’ इति धातोः कर्मणि लुङ् आसि आसिषातां आसिषत अतिबलिभिः मुष्टिभिः नासाग्रे ताडितोऽपि मुखविकासो न गतः इत्युक्त्या ताडनप्रयुक्तवेदना नास्तीति उक्तं भवति ।। ३४ ।।",
  "16035": "पञ्चास्य इति ।। नॄन् नरान् विडम्बयन् अनुकुर्वन् तत्सदृशव्यापारं कुर्वन् इत्यर्थः । सः श्रीमध्वाचार्यः प्रत्यार्थिस्वसमनरैः प्रत्यर्थिनः शत्रवः स्वे स्वकीयाः समाः उदासीनाः ते च ते नराश्च इति तथोक्ताः तैः । व्यवाहरत् । वै प्रसिद्धम् । तत्तदनुसारेण त्रिविधैरपि जनैः व्यवहारं चकार इत्यर्थः । तत्र कः कैरिव पञ्चास्यः सिंहः विहीनसारैः निस्सारैः दुर्बलैः इत्यर्थः प्रत्यर्थिभूतैः श्वभिः शुनकैः इव मध्वः प्रत्यर्थिभूतैः वादिभिः समं व्यवाहरत् इत्यर्थः । तथा अम्भोधिः समुद्रः अल्पैः स्वल्पैः नदसरितां नदाश्च सरितः नद्यश्च तासां जलैः इव मध्वः स्वभक्तैः जनैः व्यवाहरत् । तरणिः सूर्यः खद्योतैः इव रात्रौ प्रकाशककीटविशेषैरिव मध्वः उदासीननरैः व्यवाहरत् इत्यर्थः ‘खद्योतो ज्योतिरिङ्गणः’ इत्यमरः । ‘वि अव,पूर्वकात् हृञ् हरणे’ इति धातोः लङ् ।। ३५ ।।",
  "16036": "पारंतीति ।। विशालसंवित् विशाला पूर्णा संवित् ज्ञप्तिः यस्य सः पूर्णप्रज्ञाचार्यः । सुचिरात् बहुकालं निवेद्यहीनं निवेद्येन उपहारेण हीनं नैवेद्यादिपूजाहीनं इत्यर्थः,पारन्तीसुरसदनं तन्नामकदेवालयं सम्प्राप्तस्सन् ग्राम्याग्रयक्षितिपतिभिः ग्रामे भवाः ग्राम्याः तेषु अग्रयाः श्रेष्ठाश्च पारन्तीदेवालययोगक्षेमविचाराधिकृताः ग्रामाधिपतयः इत्यर्थः क्षितिपतिः तद्देशराजा च एतैः सह दिनार्धमात्रात् अर्धदिवसेनैव सभूतबलि भूतबलिना सहितं यथा भवति तथा । अनल्पाः बहुलाः तद्भूतीः तस्य पारन्तीदेवालयस्य भूतीः विभवान् महोत्सवान् इति यावत् । व्यधित कारयामास खलु निश्चयः । बहुकालं पूजादिमहोत्सवरहितं पारन्तीदेवालयं दृष्ट्वा तत्रत्यग्रामाधिपतीन् तद्देशनृपं च प्रेरयित्वा तैः तद्देवालयस्थहरेः देवालये क्रियमाणपूजादिबहुमहोत्सवान् कारयामासेति भावः ।। ३६ ।।",
  "16037": "भीमत्व इति ।। प्राक् पूर्वजन्मनि भीमत्वे स्वस्य भीमभावे सति सहजैः सोदर्यैः धर्मादिभिः सह अत्र पारन्तीदेवालये पञ्चात्मा पञ्चरूपः मुररिपुः हरिः प्रतिष्ठितः । धर्मादिभिः पञ्चभिः एकैकेन एकैकं इति पञ्चप्रतिमाः प्रतिष्ठिताः इति भावः । बलिसलिलं बलेः भूतबलिदानस्य सलिलं अङ्गभूतं उदकं ददत्या प्रदिशंत्या पाञ्चाल्या द्रौपद्या समं सार्धं अञ्चितः पूजितश्च यत् यस्मात् तत् तस्मात् प्रपूज्यपूज्यः प्रपूज्यैः प्रकर्षेण पूज्यैः रुद्रादिभिः पूज्यः सः श्रीमध्वाचार्यः अथ पारन्तीदर्शनानन्तरं इमं आत्मना प्रतिष्ठितं अर्चितं च देवं अस्मार्षीत् स्मृतवान् ‘स्मृ स्मरणे’ इति धातोः लुङ् परस्मैपदं अस्मार्षीत् अस्मार्ष्टां अस्मार्षुः ।। ३७ ।।",
  "16038": "आयास्यन्निति ।। ग्रीष्मे ग्रीष्मर्तौ सरिदन्तराख्यदेशं आयास्यन् आगमिष्यन् इह अस्मिन् पारन्तीदेवालयग्रामे तटाकं पद्माकरं निर्जलं जलरहितं शुश्रुवान् सन् तत्काले तस्मिन् एव काले ग्रीष्मकाले एव इत्यर्थः परं केवलं तत्पूर्त्यै तद्ग्रामस्थतटाकस्य पूर्त्यर्थमेव घनौधं घनानां मेघानां ओघं समूहं अभिवर्षयन् वृष्टियुक्तं कुर्वन् श्रीमध्वाचार्यः नराणां कुतूहलं आश्चर्यं व्यधित कृतवान् । किल इत्याश्चर्ये । तद्ग्राममात्रे अकालवृष्ट्या सर्वेषां परमाश्चर्यं अभूत् इति भावः ।। ३८ ।।",
  "16039": "दुर्मन्त्रैरिति ।। खलपटलैः दुर्जनसमूहैः ‘पटलं तु छदिर्व्रज’ इति विश्वः । दुर्मन्त्रैः दुष्टविचारैः करणैः । एनं श्रीमध्वाचार्यं प्रहर्तुं संहर्तुं प्रचोद्यमानः प्रेर्यमाणः ग्रामेशः सरिदन्तरग्रामाधिपतिः वृषलपतिः वृषलानां शूद्राणां पतिः स्वामी ‘शूद्राश्चावरवर्णाश्च वृषलाश्च जघन्यजाः’ इत्यमरः । सम्प्राप्तः सन् तत उत तस्मात् ग्रामादपि यान्तं गच्छन्तं मध्वाचार्यं प्रोद्यन्तं उदयं प्राप्नुवन्तं रविमिव सूर्यमिव ईक्षमाणः पश्यन् विस्मितः आश्चर्ययुक्तः सन् ननाम नमस्कृतवान् । ‘णमु प्रह्वत्वे शब्दे’ च इति धातोः लिट् परस्मैपदं ननाम नेमतुः नेमुः ।। ३९ ।।",
  "16040": "क्षेत्राग्रयमिति ।। प्रभावी प्रभावः सामर्थ्यं अस्यास्तीति प्रभावी ‘बलं प्रभावश्च’ इत्यमरः । प्रचुरतरान्तरः प्रचुरतरं अत्यन्तपूर्णं अन्तरं मनः यस्य सः तथोक्तः श्रीमध्वाचार्यः त्रिभुवनवैद्यनाथनाथ त्रिभुवने त्रिलोक्यां वैद्यानां भिषजां नाथः स्वामी भगवान् धन्वन्तरिः स एव नाथः स्वामी यस्य तत् तथोक्तम् । भिषग्वैद्यौ चिकित्सकौ इत्यमरः ।क्षेत्राग्रयं क्षेत्रेषु सिद्धस्थानेषु अग्रयं श्रेष्ठं ग्रामं प्रस्थाय गत्वा स्वभक्तभूत्यै तद्ग्रामस्थस्य स्वभक्तस्य कस्यचित् ब्राह्मणस्य भूत्यै ऐश्वर्याय तस्य ज्ञानोप-देशाय इत्यर्थः ‘विभूतिर्भूतिरैश्वर्यं’ इत्यमरः । श्रीकृष्णामृतपरमार्णवाभिधानां कृष्णामृत-महार्णव इति अभिधानं आख्या यस्याः सा तथोक्ता ताम् । सद्वचनततिं सतां निर्दोषत्वेन प्रमाणभूतपुराणादिगतानां वचनानां ततिं समूहं पुराणादिगतवचनसङ्ग्रहरूपं कृष्णामृत-महार्णवाख्यं ग्रन्थं चक्रे इत्यर्थः ।। ४० ।।",
  "16041": "स इति ।। सः मध्वाचार्यः उच्चभूतिं तन्नामकं परं अन्यं ग्राममपि यातः गतः सन् । अतिमानिनः अत्यन्ताभिमानिनः अत एव अखिलज्ञम्मन्यस्य आत्मानं सर्वज्ञं मन्यमानस्य तज्जनस्य तद्ग्रामस्थजनस्य मदं गर्वं क्षपयितुमेव खण्डयितुमेव इत्यूचे । कथं कुहरकूपदर्दुराभाः कुहरः अतिगह्वरः कूपः उदपानं ‘पुंस्येवांधुः प्रहिः कूप उदपानं’ इत्यमरः । तत्र गतानां दर्दुराणां मण्डूकानां आभाः सदृशाः अप्रसिद्धकूपगतमण्डूकवत् जल्पन्तः इत्यर्थः । विद्वांसः विपश्चितः क्व कुत्र वर्तन्ते किमिति मन्निकटं न आयास्यन्तीति भावः,इत्यूचे इति सम्बन्धः ।। ४१ ।।",
  "16042": "सर्वज्ञ इति ।। अयं श्रीमध्वाचार्यः सर्वज्ञोऽपि यतिरिति हेतुगर्भविशेषणं सन्यासित्वात् इत्यर्थः । अधिकं यथा भवति तथा यज्ञभङ्गीं यज्ञानुष्ठानप्रकारं न संवित्ते सम्यक् न जानाति । ‘विद ज्ञाने’ इत्यतः लट् आत्मनेपदं संवित्ते संविदाते संविदते । इति एवं प्रकारेण बद्धनिश्चयः असौ पूर्वोक्तग्रामीणजनः,परिषदि सभायां आभान्तं शोभमानं श्रीमध्वाचार्यं कर्मार्थश्रुतिगहनार्थखण्डभावं कर्म अर्थः प्रतिपाद्यः यस्यां सा च सा श्रुतिश्च ब्राह्मणं इत्यर्थः तस्यां गहनः दुर्ज्ञेयः अर्थः विविक्षितार्थो यस्य सः स चासौ खण्डश्च तस्य भावं अभिप्रायं ‘छन्दसां वै षष्ठेनाह्ना’ इत्यादिब्राह्मणखण्डार्थं इत्यर्थः । मत्सरात् द्वेषात् अपृच्छत् । ‘प्रच्छ ज्ञीप्सायां’ इत्यतो लङ् परस्मैपदं अपृच्छत् अपृच्छतां अपृच्छन् । द्विकर्मकोऽयं धातुः । मध्वाचार्यस्य सर्वविषयकज्ञानसत्वेऽपि अस्य सन्यासित्वेन यज्ञकर्मण्यधिकाराभावात् यज्ञाद्यनुष्ठानप्रकारं ज्ञानं नास्त्येव इति निश्चित्य अत्र एतस्य पराभवं करिष्यामः इति मात्सर्येण यज्ञकर्मानुष्ठानप्रकारप्रतिपादकदुर्ज्ञेयार्थब्राह्मणखण्डस्य अर्थं अपृच्छन् इति ।। ४२ ।।",
  "16043": "छन्दोभ्य इति ।। विसंशयांशः संशयलेशरहितः असौ श्रीमध्वाचार्यः तं ‘छन्दसां वै षष्ठेनाह्ना इत्यादिब्राह्मणखण्डार्थं अभिदधत् कथयन्नेव छन्दोभ्यः छन्दसां सकाशात् च्युतरससंग्रहप्रवीणान् च्युतस्य उद्भूतस्य रसस्य सारस्य संग्रहे मेलने प्रवीणान् समर्थान् प्रजाधिपेन ब्रह्मणा षष्ठेऽह्नि षष्ठे दिवसे प्रतिविहितान् विनियुक्तान् नाराशंस्यचरम- चारुमन्त्रभेदान् चरमो न भवतीति अचरमः प्रथमः इत्यर्थः नाराशंसीमन्त्र एव अचरमः येषां ते तथोक्ता चारवश्च ते मन्त्राश्च चारुमन्त्राः नाराशंस्यचरमाश्च ते चारुमन्त्राश्च तेषां भेदान् विशेषान् ऊचे अवदत् ‘वच परिभाषणे’ इत्यतो लिट् आत्मनेपदं ऊचे ऊचाते ऊचिरे ।। ४३ ।।",
  "16044": "पाण्डित्यमिति ।। तस्य श्रीमध्वाचार्यस्य तादृक् तादृशं दुर्विज्ञेय-विवक्षितार्थखण्डव्याख्यानसामर्थ्यलक्षणं परमं अत्युत्तमं पाण्डित्यं अवेक्ष्य सङ्घर्षक्षुभितमनाः सङ्घर्षेण विवादरूपमथनेन क्षुभितं व्यथितं मनः यस्य स तथोक्तः । विपक्षसङ्घः प्रतिवादिसमुदायः अयं भवदभिहितः अर्थः खण्डार्थः न स्यात् भवति इति वर्णयन् वदन् । अथ अनन्तरं हे विपक्षसङ्घ त्वं तं एतत्खण्डार्थं ब्रूहि वद इति उरुमतिना मध्वाचार्येण ईरितः उदितः सन् द्राक् शीघ्रं अद्रवत् दुद्राव । ‘द्रु गतौ’ इति धातोः लङ् परस्मैपदं अद्रवत् अद्रवतां अद्रवन् ।। ४४ ।।",
  "16045": "स इति ।। सः विपक्षसङ्घः अथ पुनः आगत्य तं श्रीमध्वाचार्यं तस्य खण्डस्य अर्थं अभिधेयं अपृच्छत् । तस्य कस्य,यत्र यस्मिन् खण्डे महाह्वयोपसर्गाः महत् आह्वयं नाम यासु ऋक्षु वर्तते ताः महाह्वयाः माहानाम्नीसंज्ञिकाः इत्यर्थः तासां विदा मघवन्विदेत्यादिऋचां उपसर्गाः प्रचेतन प्रचेतय आयाहि पिबमत्स्व क्रतुच्छन्दऋतं बृहत् सुम्न आधेहि नोवसो इति पञ्चावयवाः । मनुचरणोपसृज्यरूपाः मनूनां ऋङ्मन्त्राणां अधत्तान्यं जठरे प्रेमरिच्यत दाताराधस्तुवते काम्यं वसु अस्माकं बोधिचोदिता तंत्वा परिष्वजामहे यातेरातिर्ददिर्वसु इति चरणैः पञ्चभिः पादैः सह उपसृज्यरूपाः संयोज्यरूपाः । अनेन यस्मिन् खण्डे महानाम्नीसंज्ञके ऋगेकदेशाः प्रचेतनेत्यादयः पञ्च अधत्तान्यं जठरेत्यादि ऋक्पादैः पञ्चभिः क्रमेण संयोजनीयाः इत्युक्तं भवति । तत्संयोगप्रकारश्च श्रीमदाचार्यैः कर्मनिर्णये प्रदर्शितः । स चेत्थं अधत्तान्यं जठरे प्रेमरिच्यत प्रचेतन दाताराधस्तुवते काम्यं वसु प्रचेतय अस्माकं बोधिचोदिता आयाहि पिबमत्स्व तं त्वा परिष्वजामहे क्रतुच्छन्दऋतं बृहत् यातेरातिर्ददिर्वसु सुम्न आधेहि नो वसो इति । एवं पृष्टः सः श्रीमध्वः तस्य वचनचयस्य वादिपृष्टमहानाम्नीऋक्समुदायस्य तं एतादृशसंयोजनरूपं अर्थं ब्रुवाणः वदन् सन् स्थैर्यार्थं स्वोक्तार्थस्य लोके प्रचयादिरूपदार्ढ्यार्थं सपदि सद्य एव लेखायाम्बभूव ग्रन्थरूपेण ओखयत् । महानाम्नीखण्डव्याख्यानरूपं कर्मनिर्णयाख्यं प्रकरणं चक्रे इति भावः ।।४५।।",
  "16046": "सम्पूर्णमिति ।। अशुभनिकरः दुर्जनसमुदायः मध्वं निरीक्ष्य दृष्ट्वा चुक्षोभ क्षोभं प्राप्तवान् पराभूतम्सन् धैर्यरहितः अभूत् इत्यर्थः । ‘क्षुभ संचलने’ इति धातोः लिट् परस्मैपदं चुक्षोभ चुक्षुभतुः चुक्षुभुः । कः कथमिव कृशः दुर्बलः श्वा सारमेयः सम्पूर्णं षोडशकलासम्पूर्णं उदितं उदयं प्राप्तं शशिनं चन्द्रं दृष्ट्वेव । कीदृशः,स्वयं प्रत्यर्थी श्रीमध्वाचार्यस्य प्रतिपक्षी तत्सम इति यावत् इति ज्ञात्वा कलकलशब्दं कुर्वन् इति शेषः दूरतः दूरदेशात् अभिधावन् मध्वस्य अभिमुखं आद्रवन् । शुनकोऽपि विरावं कुर्वन् दूरात् चन्द्राभिमुखं ऊर्ध्वमुखो भूत्वा आद्रवति । अनेन चन्द्रमध्वयोः उभयोरपि हानिर्नास्तीति सोपपत्तिकां नीतिं आह ।। किं इति । अमृताकरस्य अमृतस्य मोक्षस्य सुधायाश्च आकरस्य खनिभूतस्य उत्पत्तिस्थानभूतस्य इत्यर्थः । ‘आकरो निवहोत्पत्तिस्थानश्रेष्ठेषु कथ्यते’ इति विश्वः । तस्य श्रीमध्वाचार्यस्य चन्द्रस्य तेन दुर्जनेन श्वानेन च किं क्षतं का हानिः न कापि हानिः प्रत्युत बलवद्विरोधेन स्वस्यैव हानिः इति भावः ।। ४६ ।।",
  "16047": "निस्स्वानां इति ।। दयालुः कृपाशीलः बृहत्प्रबोधः बृहन् महान् प्रबोधः ज्ञानं यस्य सः श्रीमध्वाचार्यः । निस्स्वानां निर्गतः स्वः धनं येभ्यः ते तथोक्ताः तेषां दरिद्राणां इत्यर्थः ‘स्वोऽर्थोराद्रविणं वसु’ इत्यभिधानम् । भक्तानां स्वभक्तानां कतिपयभुक्तियुक्तभक्तं कतिपयानां स्वल्पजनानां भुक्त्यै भोजनाय युक्तं पर्याप्तं भक्तं अन्नं ‘भिस्सा स्त्री भक्तमन्धोऽन्नं’ इत्यमरः चतुर्गुणं व्यधित कृतवान् । पञ्चजनपर्याप्तमन्नं विंशतिजनपर्याप्तं,विंशतिजनपर्याप्तमन्नं अशीतिजनपर्याप्तं इत्येवं क्रमेण चतुर्गुणाधिकं अकरोत् इति भावः । सः मध्वः धनवतां सभाग्यानां भक्तानां सम्प्रीत्यै सन्तोषार्थं त्रिदशनरोपभोज्यं त्रयश्च ते दश च त्रिदश । त्रिदश च ते नराः मनुष्याश्च तेषां त्रिंशत् जनानां उपभोज्यं भोजनार्हं अन्नं स्वयं एक एव भुङ्क्ते स्म भुक्तवान् । ‘भुज परिपालनाभ्यवहारयोः’इति धातोः लट् परस्मैपदं भुङ्क्ते भुञ्जाते भुञ्जते । स्मशब्दयोगेन अतीतार्थकः ।। ४७ ।।",
  "16048": "वृष्ट्यादेरिति ।। सः मध्वाचार्यः वृष्ट्यादेः तटाकमात्रपूरकवृष्टिः आदिः यस्य सः वृष्ट्यादिः तस्य । आदिपदेन वृषलराजबुद्धिनियमनादिकं गृह्यते एवमादिकार्यस्य नियमनादि,अत्र आदिशब्देन अन्नस्य बहुत्वाल्पत्वकरणं ग्राह्यं चक्रे कृतवान् इत्येतत् भुवननियामके भुवनानां सर्वलोकानां नियामके अन्तःप्रेरके समीरे वायुस्वरूपे मध्वाचार्ये किं चित्रं किमाश्चर्यं न किमपि आश्चर्यं इत्यर्थः । एवमपि पूर्वोक्तसर्वमाहात्म्यस्य आश्चर्यकरत्वाभावेऽपि भुवनगुरोः सर्वलोकगुरोः श्रीमध्वाचार्यस्य कृतानुवादः कृतानां चरित्राणां अनुवादः प्रकथनं कृत्येषु तदितरासाध्यव्यापारेषु प्रवर इति श्रेष्ठ इति इह अस्मिन् ग्रन्थे वर्णयामः,वयं इति शेषः । ‘वर्ण क्रियाविस्तारगुणवचनेषु’ इति धातोः लट् परस्मैपदं वर्णयामि वर्णयावः वर्णयामः ।। ४८ ।।",
  "16049": "इतीति ।। कथासु पुण्यश्लोकानां कथासु मान्या अत्यादरणीया माध्वी श्रीमध्वाचार्यसम्बन्धिनी । इयं पूर्वोक्ता विविधकथा अनेकविधचरित्रं केवलं धरणिसुरेण मध्वाचार्यशिष्यभूतब्राह्मणेनैव ऊचे वर्णिता इति नो इत्येव न भवति किंतु अमरवरैरपि देवश्रेष्ठैरपि साक्षात् स्वमुखेनैव उदीर्यमाणा वर्ण्यमाना असौ माध्वीकथा द्युसदसि स्वर्गसभायां तन्मुदे तेषां देवानां मुदे सन्तोषाय गन्धर्वैः जगे अगायत । ‘गै शब्दे कर्मणि लिट् जगे जगाते जगिरे’ । ‘वच परिभाषणे’ इति धातोः कर्मणि लिट् ऊचे ऊचाते ऊचिरे ।। ४९ ।।",
  "16050": "तामिति ।। अकाकिकम्रकण्ठाः न विद्यते काकिः तन्नामकः कण्ठदोषो यस्य सः अकाकिः ‘काकिश्च तुम्बुरुश्चैव कण्ठदोषौ प्रकीर्तितौ’ इत्यभिधानम् । अत एव कम्रः मनोहरः कमनीयध्वनियुक्तः अकाकिकम्रः कण्ठः गलः येषां ते तथोक्ताः । उज्ज्वलं प्रकाशमानं द्युविषयं स्वर्गस्थानां योग्यं गान्धारं गान्धारनामकं ग्रामं तन्त्रिसमुदायं सृजन्तः प्रकटयन्तः । तानानां उचिततया उपपन्नतया असङ्करत्वेनेति यावत् । आत्त-पञ्चमाद्याः पञ्चमः पञ्चमाख्यस्वर एव आद्यो येषां ते पञ्चमाद्याः आत्ताः गातुं स्वीकृताः पञ्चमाद्याः पञ्चमादिसप्तस्वराः यैः ते तथोक्ताः ते गन्धर्वाः मूर्च्छयित्वा विजातीयस्वर-विकासादिकं कृत्वा पद्यप्रणिगदितां देवैः पद्यरूपेण कथितां तां माध्वीं कथां प्रजगुः प्रकर्षेण गीतवन्तः । सप्तस्वरास्तु निषादऋषभेत्यादयः प्रसिद्धाः । तथा सप्तस्वरास्त्रयो ग्रामा एकविंशतिमूर्च्छनाः । तानान्येकोनपञ्चाशदेतद्ग्रामस्य लक्षणं इत्यादिभरतशास्त्रोक्तं ज्ञेयम् ।।",
  "16051": "आनम्रैरिति ।। स्थिरतरभक्तिभिः अत्यन्तं स्थिरा स्थिरतरा तादृशी भक्तिः येषां ते तैः । सुरेन्द्रैः देवश्रेष्ठैः इन्द्रादिभिः । तद्गीता तैः गन्धर्वैः गीता दशधिषणार्यवर्यचर्या श्रीमध्वाचार्यचरित्रं आश्रावि श्रुता । कथंभूतैः आनम्रैः प्रह्वीभूतैः सुमुकुटमौलिभिः शोभनं मुकुटं किरीटं येषु ते तथोक्ताः सुमुकुटाः मौलयः शिरांसि येषां ते तथोक्ताः तैः । प्रतिकलितैः अन्योन्यं सम्बद्धैः अञ्जलित्वेन कृतैः आताम्रैः अतिलोहितैः कराग्रैः हस्ताङ्गुलिभिः स्मितैः मन्दहासयुक्तैः मुखाब्जैः मुखकमलैश्च उपलक्षितैः इत्थं- भूतलक्षणे तृतीया ।। ५१ ।।",
  "16052": "गीर्वाणैरिति ।। अथ गायनश्रवणानन्तरं तदानीं तस्मिन् काले अविरलसंविदः श्रीपूर्णप्रज्ञाचार्यस्य विजयमहोत्सवस्य नानावादिपराजयादिपरमोत्सवस्य पूजां सम्भावनां कुर्वाणैः श्रीमध्वोत्कर्षं ज्ञात्वा तुष्यद्भिः इत्यर्थः । अत एव विस्मेरैः आश्चर्य-युक्तैः,मुनिनिकरोपदेवयुक्तैः मुनीनां निकराः समूहाश्च उपदेवाः गन्धर्वाश्च तैः युक्तैः सुस्मेरैः मन्दहासयुक्तैः गीर्वाणैः देवैः तं श्रीमध्वाचार्यं अवेक्षितुं द्रष्टुं प्रजग्मे गतम् । ‘गम्लृ गतौ’ इति धातोः भावे लिट् जग्मे इति एकवचनमेव भावस्यैकत्वात् ।। ५२ ।।",
  "16053": "आदर्शमिति ।। मुरारेः श्रीनारायणस्य गुणगणदर्शने गुणानां स्वातन्त्र्याद्यनन्तगुणानां गणस्य समूहस्य दर्शने ज्ञाने आदर्शं दर्पणायितं ‘दर्पणे मुकुरादर्शे’ इत्यमरः । अनेन श्रीमध्वाचार्येण रचितं कृतं सच्छास्त्रं वर्णयन्तः प्रद्योतैः स्वप्रकाशैः ‘प्रकाशो द्योत आतपः’ इत्यमरः उडुपदवीं उडूनां नक्षत्राणां पदवीं मार्गं आकाशं प्रसादयन्तः प्रकाशयन्तः एते देवाः प्रचुरमनोविलासं प्रचुरं पूर्णं मनो यस्य तस्य श्रीपूर्णप्रज्ञाचार्यस्य विलासं चरितं प्रैक्षन्त अपश्यन् । ‘ईक्ष दर्शने’ इत्यतो लङ् आत्मनेपदं ऐक्षत ऐक्षेतां ऐक्षन्त ।। ५३ ।।",
  "16054": "नाकीन्द्रा इति ।। तदा स्वागमनकाले नाकीन्द्राः देवश्रेष्ठाः तं श्रीमध्वाचार्यं खात् आकाशात् ल्यब्लोपनिमित्ता पञ्चमी आकाशे स्थित्वा नेमुः नमस्कृतवन्तः । कथंभूतं अवनिभागं भूप्रदेशं आवसन्तं वासं कुर्वन्तं ‘उपान्वध्याङ्वसः’ इति कर्मत्वम् । सुश्लोकैः शोभनाश्च ते श्लोकाः तैः स्वकीर्तिभिः इत्यर्थः ‘पद्ये यशसि च श्लोकः’ इत्यमरः । भुवनानि चतुर्दशलोकान् भूषयन्तं अलङ्कुर्वन्तं विविधविशिष्टशिष्यमध्ये विविधाः गृहस्थयत्यादिरूपेण बहुविधाः विशिष्टाः सदाचारभक्त्यादिमत्वेन उत्तमाः विविधाश्च ते विशिष्टाश्च ते शिष्याश्च तेषां मध्ये तत् प्रसिद्धं ऐतरेयं तन्नामकं उपनिषदं व्याख्यान्तं व्याख्यानं कुर्वन्तम् ।। ५४ ।।",
  "16055": "श्रीमन्तमिति ।। श्रीमन्तं कान्तिमन्तं शशिवदनं चन्द्रसदृशमुखं कुशेशयाक्षं कुशेशयवत् कमलवत् अक्षिणी यस्य सः तम् । गम्भीरस्वरं गम्भीरः महान् स्वरः ध्वनिः यस्य तम् । अतिदिव्यलक्षणाढ्यं अतिदिव्यानि देवान् अतिक्रम्य विद्यमानानि लक्षणानि षण्णवत्यङ्गुलत्वादिद्वात्रिंशल्लक्षणानि तैः आढ्यं सम्पन्नं परिपूर्णमिति यावत् । हरिरतिपूर्णकामं हरौ श्रीमन्नारायणे रत्या आसक्त्या ज्ञानभक्तिवैराग्यादिना इति यावत् पूर्णः परिपूर्णः कामोऽभिलाषो यस्य तं स्वगुरुं स्वेषां ज्ञानोपदेशकं तं श्रीमध्वाचार्यं पश्यन्तः प्रेक्षमाणाः अत एव कृतार्थाः कृतकृत्याः एते पूर्वोक्तदेवश्रेष्ठाः वाण्या वचनेन उपलक्षणं एतत् त्रिकरणशुद्ध्या इत्यर्थः आर्चयन् पूजयामासुः अस्तुवन् इत्यर्थः । ‘अर्च पूजायां’ इत्यतो लङ् परस्मैपदं आर्चयत् आर्चयतां आर्चयन् ।। ५५ ।।",
  "16056": "किमिति अस्तुवन् इत्यत आह ।। अहर इति ।। हे गुरोश्रीपूर्णप्रज्ञाचार्यत्वं स्वगोगणैः स्वस्य गवां शास्त्ररूपवचनानां गणैः समूहैः दुरागमतमः दुष्टाश्च ते आगमाश्च ते एव तमः अन्धकारं अहरः निराकृतवानसि । ‘हृञ् हरणे’ इति धातोः लङ् परस्मैपदं अहरः अहरतं अहरत । तथा स्वगोगणैः मुकुन्दगुणवृन्ददर्शनं मुकुन्दस्य मोक्षप्रदस्य श्रीहरेः गुणानां स्वातन्त्र्याद्यनेकगुणानां वृन्दस्य समूहस्य दर्शनं प्रतिपादनं अकरोः कृतवान् असि । ‘डु कृञ् करणे’ इति धातोः लङ् परस्मैपदं अकरोः अकुरुतं अकुरुत । सद्गुणैः निर्दुष्टस्वकीयगुणैः चतुर्दश जगन्ति अजयः जितवानसि । सर्वापेक्षया अत्युत्कृष्टगुणोऽसि इति भावः । ‘जि जये’ इति धातोः लङ् परस्मैपदं अजयः अजयतं अजयत । नः अस्माकं करुणयापि कृपयैव शरणं रक्षिता भवेः ‘शरणं गृहरक्षित्रोः’ इत्यमरः । ‘भू सत्तायां’ इति धातोः प्रार्थनायां विधिलिङ् भवेः भवेतं भवेत । मञ्जुभाषिणी वृत्तं ‘सजसा जगौ च’ इति तल्लक्षणात् ।। ५६ ।।",
  "16057": "नम इति ।। हे प्राणेश प्राणानां इन्द्रियाणां ईश नियामक मुख्यप्राण त्वं प्रणतविभवाय हरौ त्वयि च नम्रीभूतानां सज्जनानां विभवाय तत्त्वज्ञानादि-सकलैश्वर्याय अवनिं भूमिं प्रति अगाः प्राप्तवानसि भूमौ अवतीर्णोऽसि इत्यर्थः । ‘इण् गतौ’ इत्यतो लुङ् परस्मैपदं अगाः अगातं अगात । ते तुभ्यं नमः अस्तु । हे स्वामिन् रामप्रियतम गुरुगुण बहुगुण हनूमन् ते नमः अस्तु । प्रबलतम अतिप्रबल कृष्णेष्ट कृष्णस्य श्रीयादवकृष्णस्य प्रिय हे भीम श्रीभीमसेन तुभ्यं नमः अस्तु हे भगवन् निरवधिक-ज्ञानाद्यैश्वर्यपूर्ण श्रीमन्मध्व श्रीमदानन्दतीर्थगुरो ते नमः अस्तु । नः अस्माकं सुदृशं सम्यक् ज्ञानं प्रदिश उत्कृष्टत्वेन देहि । त्वं च जय जय सर्वोत्कृष्टत्वेन वर्तस्व । अनेन वायोः अवतारत्रयाणां च अत्यन्ताभेदो ज्ञापितः । शिखरिणी वृत्तम् ।। ५७ ।।",
  "16058": "इतीति ।। तत्र अन्तरिक्षे वृन्दारकेन्द्राः देवश्रेष्ठाः इन्द्रादयः इति पूर्वोक्तप्रकारेण निगदितवन्तः भाषमाणाः सन्तः महान्तं सर्वोत्तमं तं गुरुविजयमहं गुरोः श्रीमध्वाचार्यस्य विजयरूपं महं उत्सवं लालयन्तः सम्मानयन्तः सन्तः हरिदयितवरिष्ठे हरेः श्रीनारायणस्य दयितेषु प्रियवस्तुषु भक्तेषु इत्यर्थः वरिष्ठे सर्वोत्कृष्टे श्रीमदानन्दतीर्थे सुगन्धं अतिसुगन्धोपेतं पुष्पवारं पुष्पाणां निचयं अखिलदृश्यं तत्र विद्यमानानां सर्वेषां जनानां दृष्टिगोचरं यथा भवति तथा ववृषुः अवाकिरन् । इत्यशेषमतिमङ्गलं ‘वृषु सेचने इति धातोः लिट् परस्मैपदं ववर्ष ववृषतुः’ मालिनी वृत्तं ‘ननमयययुतेयं मालिनी भोगिलोकैः’ ।।५८।।\nइत्थं सत्यनिधिच्छलारिनरसिंहाचार्यशिष्येण वै\nशेषाख्येन विपश्चिता विरचिता मन्दोपकारिण्यलम् ।\nटीका सर्वगुरूच्चमध्वविजयाख्यानस्य काव्योत्तम-\nग्रन्थस्येष्टदमद्गुरूत्तमहृदिस्था स्यात्तु कृष्णेऽर्पिता ।।\nइति श्रीमत्कविकुलतिलकत्रिविक्रमपण्डिताचार्यसुतनारायणपण्डिताचर्यविरचित श्रीमत्सुमध्वविजयस्य टीकायां श्रीमच्छलारिनरसिंहाचार्याणां शिष्येण विरचितायां मन्दोपकारिण्यां षोडशः सर्गः । समाप्त इत्यशेषमतिमङ्गलम् ।।\n"
}
